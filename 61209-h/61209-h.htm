<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=utf-8" />
 <title>
  I Robinson Italiani, di Emilio Salgari
 </title>
 <link rel="coverpage" href="images/cover.jpg" />
 <style type="text/css">
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2; text-align: justify;}
.center {text-align: center; text-indent: 0;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit;}
div.verso {text-align: center; padding-top: 2em; font-size: 95%; margin: 0 10%;}
div.verso p {text-align: inherit;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em; page-break-before: avoid;}

span.smaller {display: block; font-size: 70%; margin: .5em 5%; line-height: 1.2em;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.mid {width: 50%; margin-left: 25%; margin-right: 25%;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
@media handheld {
hr.silver {display: none;}
}

a.tag {vertical-align: .3em; font-size: .8em; font-style: normal;  font-weight: normal; text-decoration: none; padding-left: .1em;  line-height: 0em; white-space: nowrap;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
div.footnote {margin-left: 2.5em; margin-right: 2em;}
div.footnote>:first-child {margin-top: 1em;}
div.footnote .label {display: inline-block; width: 0em; text-indent: -2.5em; text-align: right;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.pad4 {margin-top: 4em;}
.pad2 {margin-top: 2em;}

.dots {text-align: center; letter-spacing: .5em; margin-top: 1.5em; margin-bottom: 1.5em;}

.large {font-size: 115%;}
.x-large {font-size: 130%;}
.main-t {font-size: 200%;}
.smcap {font-variant: small-caps;}

table {margin: auto; border-collapse: collapse;}
.indice {width: 80%; line-height: 1em; margin-top: 2em;}
.indice td {vertical-align: top; padding-left: 1.5em; text-indent: -1em;}
.indice td.cap {text-align: right; vertical-align: top; white-space: nowrap;}
.indice td.pag {text-align: right; vertical-align: bottom; white-space: nowrap;}

.figcenter {text-align: center; margin: 1em auto; clear: both; max-width: 100%; page-break-before: always;}

img {max-width: 100%; height:auto;}
.caption {text-align: center; font-size: 85%; text-indent: 0; margin: 0.25em 10%;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}
.covernote {visibility: hidden; display: none;}
@media handheld {
  .covernote {visibility: visible; display: block;}
}

    </style>
  </head>
<body>


<pre>

The Project Gutenberg EBook of I Robinson italiani, by Emilio Salgari

This eBook is for the use of anyone anywhere in the United States and most
other parts of the world at no cost and with almost no restrictions
whatsoever.  You may copy it, give it away or re-use it under the terms of
the Project Gutenberg License included with this eBook or online at
www.gutenberg.org.  If you are not located in the United States, you'll have
to check the laws of the country where you are located before using this ebook.

Title: I Robinson italiani

Author: Emilio Salgari

Illustrator: G. Gamba

Release Date: January 20, 2020 [EBook #61209]

Language: Italian

Character set encoding: UTF-8

*** START OF THIS PROJECT GUTENBERG EBOOK I ROBINSON ITALIANI ***




Produced by Barbara Magni and the Online Distributed
Proofreading Team at http://www.pgdp.net (This file was
produced from images made available by the HathiTrust
Digital Library)






</pre>


<div class="booktitle">
<h1>
I Robinson Italiani
</h1>
</div>

<hr class="silver" />

<div class="figcenter"><a id="fill-0-004"></a>
  <img src="images/ill-0-004.jpg" alt="" />
<p class="caption">Il <i>mias</i>, uscito dai rami, si lasciò scivolare lungo il tronco come un
vero ginnasta, e.... (Pag. <a href="#Page_93">93</a>).</p>
</div>

<hr class="pad2 silver" />

<div class="titlepage">
<p class="x-large">
Emilio Salgari
</p>

<p class="pad2 main-t">
I Robinson<br />
Italiani
</p>

<p class="pad2">
<span class="large">Avventure</span><br />
illustrate da G. Gamba
</p>

<p class="pad4">
<span class="x-large">Genova</span><br />
A. Donath, editore<br />
—<br />
1897
</p>
</div>

<div class="verso">
<hr class="mid" />
<p>
<i>Proprietà Letteraria</i>
</p>

<p>
565 96. — Firenze, Tip. di Salvadore Landi, dirett. dell'<i>Arte della Stampa</i>.
</p>
<hr class="mid" />
</div>

<div class="somm">
<hr />
<p class="center x-large"><a href="#indice" id="indfront">INDICE</a></p>
<hr />
</div>

<div class="chapter">
<p>
<span class="pagenum" id="Page_1">[1]</span>
</p>

<h2 id="cap1"><span class="smcap">Capitolo I</span>
<span class="smaller">Un dramma in mare</span></h2>
</div>

<p>
— Al fuoco!...
</p>

<p>
— Ohe!... Piccolo Tonno!... Sogni o sei sveglio!...
</p>

<p>
— Al fuoco!...
</p>

<p>
— Ma tu hai bevuto, furfante!...
</p>

<p>
— No! Vedo del fumo!
</p>

<p>
— Con quest'oscurità!... Il ragazzo è diventato pazzo.&nbsp;—
</p>

<p>
Una voce che aveva l'accento strascicante dei nostri uomini
del mezzodì, echeggiò furiosamente sulla tolda della
nave:
</p>

<p>
— La gran scialuppa fugge!... San Gennaro mandi a picco
quei pesci-cani del malanno!...
</p>

<p>
— Chi a picco? — tuonò una voce a prua.
</p>

<p>
— Fuggono!... Eccoli laggiù che arrancano! Il diavolo
faccia la festa a quelle canaglie!
</p>

<p>
— Ed il fuoco è scoppiato a bordo!&nbsp;—
</p>

<p>
Una salva di urla e domande s'alzò fra le tenebre:
</p>

<p>
— I miserabili!...
</p>

<p>
— Hanno incendiato il brigantino!...
</p>

<p>
— Ma no!...
</p>

<p>
<span class="pagenum" id="Page_2">[2]</span>
</p>

<p>
— Sì!... Esce del fumo dalla dispensa!
</p>

<p>
— Mille tempeste!
</p>

<p>
— Capitano! Ufficiale di quarto!
</p>

<p>
— Ohe! Tutti in coperta!
</p>

<p>
— S. Marco ci aiuti!
</p>

<p>
— Alle pompe! Alle pompe!
</p>

<p>
— E quei furfanti fuggono!...&nbsp;—
</p>

<p>
Un uomo semi-nudo, di statura media, ma tarchiato come
un giovane toro, col viso coperto da una folta barba, si
slanciò fuori dal boccaporto del quadro di poppa, tuonando:
</p>

<p>
— Cosa succede qui?&nbsp;—
</p>

<p>
L'ufficiale di quarto, che aveva lasciato allora il castello
di prua, gli si precipitò incontro, dicendo con voce rotta:
</p>

<p>
— Capitano.... i ribelli sono fuggiti!
</p>

<p>
— I due maltesi?
</p>

<p>
— Sì, capitano.
</p>

<p>
— Ma quando?
</p>

<p>
— Or ora.
</p>

<p>
— Ma per dove? Non erano incatenati?
</p>

<p>
— È vero, ma pare che abbiano spezzate le catene.
</p>

<p>
— Sangue di Mercurio!... Portatemi un fucile e date ordine
d'inseguirli od io....
</p>

<p>
— È impossibile, comandante.
</p>

<p>
— Chi lo dice? — urlò il capitano.
</p>

<p>
— Il fuoco è scoppiato a bordo.&nbsp;—
</p>

<p>
Il capitano, udendo quelle parole, aveva fatto due passi
indietro e la sua energica ed abbronzata fisonomia, si era
alterata.
</p>

<p>
— Il fuoco a bordo! — esclamò. — E la polvere che portiamo?...
Sei quintali!... Tanto da farci saltare in aria tutti
quanti, ma ben alto!... Seguitemi, signor Balbo e tu, nostromo
fa' preparare le pompe e fa' immergere le manichelle.&nbsp;—
</p>

<p>
Ciò detto si slanciò sul castello di prua seguito dal secondo,
e gettò un rapido sguardo sul mare.
</p>

<p>
A cinquecento metri dalla nave, una macchia oscura che
si confondeva coi flutti color dell'inchiostro, s'allontanava
<span class="pagenum" id="Page_3">[3]</span>
rapidamente verso il sud. Quantunque la distanza fosse già
notevole, si udivano i colpi precipitati di alcuni remi.
</p>

<p>
— Miserabili! — disse il capitano, facendo un gesto di
furore. — E non un alito di vento che gonfi le nostre vele
su questo mare dannato!
</p>

<p>
— Lasciate che vadano a farsi impiccare altrove, capitano
Martino, — disse il secondo.
</p>

<p>
— E se la nave fosse perduta?... Ci hanno privati della
sola scialuppa che possedevamo. Il canotto, lo sapete, è stato
portato via dalle onde la scorsa settimana.
</p>

<p>
— Costruiremo una zattera.
</p>

<p>
— Sì.... — disse il capitano, come parlando fra se stesso. — Se
ci rimarrà il tempo!... Alle pompe!... Alle pompe o siamo
tutti perduti!&nbsp;—
</p>

<p>
Stava per scendere dal castello, quando una speranza gli
balenò nel cervello.
</p>

<p>
— Signor Balbo, datemi il porta-voce.
</p>

<p>
— Cosa volete fare?
</p>

<p>
— Silenzio.... affrettatevi.&nbsp;—
</p>

<p>
Il secondo balzò in coperta senza perdere tempo a scendere
la scaletta, entrò nella camera comune dell'equipaggio, afferrò
il porta-voce del nostromo e lo portò al capitano.
</p>

<p>
La voce robusta dell'uomo di mare echeggiò come una
tromba, coprendo i comandi precipitati del nostromo, le grida
dei marinai ed il fracasso delle pompe che già cominciavano
ad assorbire l'acqua.
</p>

<p>
— A bordo!... — aveva tuonato il capitano. — A bordo
o vi faccio appiccare ai pennoni del contra-pappafico.&nbsp;—
</p>

<p>
Una voce lontana, che veniva dal largo e che aveva una
intonazione ironica, rispose:
</p>

<p>
— Buona fortuna a tutti!
</p>

<p>
— A bordo e vi perdono tutto!
</p>

<p>
— No!...
</p>

<p>
— V'inseguiremo e vi uccideremo canaglie!&nbsp;—
</p>

<p>
Nessuna voce rispose a quest'ultima minaccia: la scialuppa
era scomparsa fra le tenebre.
</p>

<p>
<span class="pagenum" id="Page_4">[4]</span>
</p>

<p>
— Dio vi punirà, — disse il capitano con voce sorda. — Alle
pompe e che Dio protegga noi!&nbsp;—
</p>

<p>
Il nostromo, in quel frattempo, aveva fatto preparare la
pompa di prua e quella di poppa, aveva fatto immergere
in mare le manichelle e portare sul ponte tutti i mastelli
e le secchie disponibili.
</p>

<p>
I dodici marinai che componevano l'equipaggio della nave,
stavano pronti alle sbarre, ed attendevano trepidanti gli ordini
del capitano.
</p>

<p>
Del fumo denso, impregnato d'un acuto odore di catrame
e di materie grasse, sfuggiva ad intervalli dalle fessure
del boccaporto maestro. Il fuoco doveva essere scoppiato
nella dispensa che era situata presso la camera comune
dell'equipaggio e doveva essersi comunicato al carico della
stiva.
</p>

<p>
Il capitano aveva dato ordine di aprire il boccaporto, per
poter constatare la gravità dell'incendio. Il mastro ed alcuni
marinai stavano levando già i passanti di ferro che
servono come da catenacci.
</p>

<p>
Sotto si udivano dei cupi brontolii, dei ronzii sordi, poi
delle detonazioni come se scoppiassero dei recipienti pieni
di liquidi alcoolici, mentre il catrame delle commessure della
tolda cominciava a ribollire in causa del calore interno.
</p>

<p>
Nessuno fiatava, ma sul viso di tutti quegli uomini si
leggeva già una profonda angoscia. Quei volti abbronzati
dal sole equatoriale e dai venti del mare erano diventati
pallidi e quelle fronti, ordinariamente serene anche in mezzo
alle tempeste, erano diventate cupe.
</p>

<p>
L'ultima traversa stava per venire levata, quando il boccaporto
s'alzò violentemente, rovesciandosi sulla tolda come
sotto una spinta misteriosa.
</p>

<p>
Subito una fiamma enorme, una vera colonna di fuoco,
irruppe dalle profondità della stiva e s'allungò verso le vele
di gabbia dell'albero maestro, illuminando sinistramente la
notte e tingendo le onde di riflessi sanguigni.
</p>

<p>
Un immenso urlo d'orrore, d'angoscia, di spavento echeggiò
<span class="pagenum" id="Page_5">[5]</span>
sulla tolda della disgraziata nave, perdendosi lontano
lontano sul mare.
</p>

<p>
Tutti si erano gettati indietro per non venire investiti
da quella vampa mostruosa, che si contorceva colle selvagge
contrazioni dei serpenti e perfino gli uomini delle pompe,
avevano abbandonate precipitosamente le traverse.
</p>

<p>
— Ai vostri posti! — tuonò il capitano.
</p>

<p>
Il solo nostromo, un vecchio dalla barba bianca ma coi
lineamenti energici, si mosse per spingere le manichelle sull'orlo
della stiva.
</p>

<p>
Il capitano impallidì.
</p>

<p>
Raccolse una scure dimenticata sull'argano e alzandola
minacciosamente, ripetè con un tono di voce da non ammettere
repliche:
</p>

<p>
— Ai vostri posti, o vi faccio sentire come pesa quest'arma!...&nbsp;—
</p>

<p>
L'equipaggio sapeva per prova, che il comandante non
era uomo da scherzare. Dopo una breve esitazione tornò
alle pompe, mentre due o tre altri marinai, che non potevano
trovare posto alle traverse, s'impadronivano dei mastelli.
</p>

<p>
La colonna di fuoco, dopo d'aver minacciato d'incendiare
la gran gabbia, si era abbassata, rientrando a poco a poco
nella stiva, ma dal boccaporto spalancato irrompevano, ad
intermittenze, pesanti nuvoloni di fumo denso e nero che
una calma assoluta manteneva quasi sopra la tolda, e nembi
di scintille le quali s'alzavano lentamente, disperdendosi sui
neri flutti dell'oceano.
</p>

<p>
Passato il primo istante di terrore, tutti si erano messi
alacremente al lavoro, sapendo che se non riuscivano a spegnere
l'incendio una morte orribile li attendeva, non essendovi
ormai a bordo più nessuna scialuppa.
</p>

<p>
Le pompe funzionavano rabbiosamente senza posa, versando
torrenti d'acqua nelle profondità ardenti della stiva,
mentre gli uomini dei mastelli s'affannavano a vuotare i loro
recipienti, avanzandosi fra il fumo e le scintille.
</p>

<p>
<span class="pagenum" id="Page_6">[6]</span>
</p>

<p>
Il capitano ed il secondo, ritiratisi a poppa, stavano abbattendo,
a gran colpi di scure, una parte della murata di
babordo. Pareva che avessero intenzione di allestire il materiale
per la costruzione d'una zattera.
</p>

<p>
Stavano per assalire la murata del cassero, quando un
nuovo personaggio, uscito allora dal quadro, comparve sulla
tolda.
</p>

<p>
Era un uomo che aveva varcato la trentina di qualche
anno, di statura bassa, un po' inferiore alla media, con petto
assai sviluppato, larghe spalle e membra muscolose senza
però essere grosse.
</p>

<p>
Il suo viso largo, un po' angoloso, col mento appuntito,
era pallido, leggermente abbronzato dalla salsedine del vento
marino; la sua fronte ampia, appena segnata da una ruga
precoce, indicava che quell'uomo era inclinato alla riflessione;
i suoi occhi, sormontati da due sopracciglia folte,
dall'ardita arcata, erano profondi, ma talora scintillavano
e pareva allora che volessero penetrare nel più profondo
dei cuori; le sue labbra strette, ombreggiate da un paio di
baffi rossicci, indicavano che quello sconosciuto doveva possedere
una incrollabile energia.
</p>

<p>
Vedendo quelle nubi di fumo e quelle folate di scintille
che s'innalzavano attraverso l'alberatura del veliero, e quei
riflessi sanguigni che si proiettavano sul viso dei marinai,
corrugò la fronte, ma senza manifestare alcuna impressione
di terrore.
</p>

<p>
— Un incendio? — diss'egli, volgendosi verso il capitano. — Se
non mi svegliavo, mi lasciavate adunque arrostire
tranquillamente nella mia cabina?
</p>

<p>
— Siete voi, signor Emilio? — chiese il comandante sporgendosi
dal cassero.
</p>

<p>
— In persona, comandante.
</p>

<p>
— Venite ad aiutarci, se vi preme la pelle.
</p>

<p>
— La cosa è grave?
</p>

<p>
— Gravissima, signore. La stiva è piena di fuoco e....
</p>

<p>
— Che cosa?
</p>

<p>
<span class="pagenum" id="Page_7">[7]</span>
</p>

<p>
— Corriamo il pericolo di saltare in aria, — disse il capitano
a voce bassa, per non farsi udire dai marinai.
</p>

<p>
— Dite?...
</p>

<p>
— Che vi sono sei quintali di polvere sotto il carico di
cotone.&nbsp;—
</p>

<p>
Colui che veniva chiamato il signor Emilio, trasalì, poi
balzando sulla scaletta del cassero con un'agilità sorprendente,
da farsi invidiare dal più svelto gabbiere di bordo,
raggiunse i due comandanti.
</p>

<p>
— Siamo nelle mani di Dio, adunque, — diss'egli, impugnando
una scure.
</p>

<p>
— Sì, e non so se avremo il tempo per finire la zattera.
</p>

<p>
— Un tempo sono stato ufficiale di mare come voi, capitano
e di tali costruzioni me ne intendo. In acqua la boma
della randa e poi picchiamo dentro all'albero maestro. Ci
potranno servire per un primo punto d'appoggio.
</p>

<p>
— Ben detto, signor Emilio.&nbsp;—
</p>

<p>
La boma, staccata alla base, fu gettata in mare tenendola
attaccata ad un gherlino, poi i tre uomini assalirono
vigorosamente l'albero maestro.
</p>

<p>
Ormai non si illudevano più sulla salvezza del veliero.
L'incendio, quantunque vigorosamente combattuto dall'equipaggio,
il quale non cessava un solo istante dal manovrare
le pompe, guadagnava rapidamente e minacciava l'intera
alberatura.
</p>

<p>
La grande fiamma, per un istante domata, tornava a irrompere
attraverso il boccaporto, bruciando le vele ed i cordami.
Da un istante all'altro poteva avvenire la spaventevole
esplosione.
</p>

<p>
Il capitano ed il secondo, pur continuando a maneggiare
con furore le scuri, impallidivano a vista d'occhio ed anche il
loro compagno cominciava a perdere la sua ammirabile calma.
Vi erano certi momenti in cui s'arrestavano per tendere gli
orecchi onde meglio raccogliere i sordi brontolii delle fiamme
divoratrici o gli scricchiolii dei corbetti che si fendevano o
il fragore dei puntali che cadevano a due a due per volta.
</p>

<p>
<span class="pagenum" id="Page_8">[8]</span>
</p>

<p>
— Presto!... presto!... — ripeteva il capitano.
</p>

<p>
L'albero, reciso, ad un tratto oscillò con un lungo crepitìo,
poi l'enorme tronco piombò sulla murata di babordo
fracassandola e immerse nelle onde illuminate la punta dell'alberetto,
seco trascinando pennoni, vele e cordami.
</p>

<p>
Quasi nel medesimo istante una sorda detonazione echeggiò
nel ventre infiammato del legno. Era scoppiata una parte
della polvere?...
</p>

<p>
Il capitano gettò un urlo d'angoscia.
</p>

<p>
— Tutti in acqua!... La polvere! la polvere! la po....&nbsp;—
</p>

<p>
Non finì. Mentre alcuni uomini, più agili degli altri, balzavano
sopra le murate, uno spaventevole scoppio rimbombò
sul mare.
</p>

<p>
Una fiamma gigantesca, livida, irruppe dal boccaporto;
il ponte ed i fianchi del veliero si squarciarono con indicibile
violenza e l'intera massa galleggiante fu sollevata sui
flutti.
</p>

<p>
Per alcuni istanti una enorme nuvola ondeggiò sull'oceano,
poi una pioggia di rottami incandescenti piombò sulle onde
sibilando, e la carcassa del veliero, sventrata, invasa dalle
acque irrompenti attraverso alle squarciature, scomparve nei
profondi baratri del mare di Sulu.
</p>

<div class="chapter">
<h2 id="cap2"><span class="smcap">Capitolo II</span>
<span class="smaller">Sull'albero maestro</span></h2>
</div>

<p>
La <i>Liguria</i> era salpata da Singapur il 24 agosto del 1840
diretta ad Agagna, la città più popolosa delle isole Marianne,
con un carico di cotoni lavorati, destinati ai capi di quelle isole
ed una grossa partita d'armi e sei quintali di polvere per i
presidii spagnuoli.
</p>

<p>
Quantunque fosse stata varata in un cantiere genovese
nove anni prima, era in quell'epoca ancora un bel veliero,
<span class="pagenum" id="Page_9">[9]</span>
saldo di costole, di forme eleganti come lo sono tutti i navigli
che si costruiscono dai Liguri, con un solido sperone
e portava splendidamente la sua alta alberatura da brigantino
a palo.
</p>

<p>
Il capitano Martino Falcone, uno di quei lupi di mare
della riviera, pieno d'audacia e d'energia, l'aveva acquistato
coi suoi risparmi, e da vero discendente del grande Colombo,
aveva intrapreso le lunghe navigazioni, più pericolose sì ma
ben più rimunerative del grande e piccolo cabotaggio.
</p>

<p>
Formato un equipaggio di scelti marinai, raccolti in tutti
i porti dell'Adriatico e del Tirreno, aveva intrapreso degli
arditi viaggi in India, nell'estremo oriente ed anche nel
grande Oceano Pacifico, infischiandosene delle tempeste, dei
tifoni dei mari della China, e delle pericolose scogliere della
Malesia e della Polinesia.
</p>

<p>
Per nove anni aveva percorso tutti quei mari con invidiabile
fortuna, accumulando delle somme assai rotonde, affrontando
vittoriosamente le ire dei marosi e le furie dei
venti e senza mai cambiare i suoi bravi marinai dei quali
mai aveva avuto a dolersi, ma nel suo penultimo viaggio,
la fortuna aveva cominciato ad abbandonarlo.
</p>

<p>
Una tempesta che lo aveva sorpreso all'entrata dello stretto
di Malacca, mentre da Rangun si recava a Singapur, aveva
malmenata la sua nave in tale modo, da costringerlo, appena
giunto a destinazione, a metterla in cantiere per delle
lunghe riparazioni.
</p>

<p>
Quella disgrazia doveva essergli fatale.
</p>

<p>
Due dei suoi più valenti marinai, stanchi di quel riposo
prolungato, avevano rotto l'arruolamento e si erano imbarcati
su altre navi, sicchè, giunto il momento della partenza,
aveva dovuto mettersi in cerca d'altri per completare l'equipaggio.
</p>

<p>
La mala fortuna gli aveva fatto trovare due marinai maltesi,
sbarcati alcune settimane prima da una nave inglese.
Perchè avevano lasciata la nave che dalle acque del Mediterraneo
li aveva portati sulle coste della Malacca?... Nessuno
<span class="pagenum" id="Page_10">[10]</span>
lo sapeva ed il capitano Martino, che preferiva avere
a bordo dei marinai del Mediterraneo e possibilmente degli
italiani, non aveva cercato di scoprirne il motivo, tanto più
che la nave inglese aveva lasciato il porto tre settimane
prima, in rotta pei porti del Celeste Impero.
</p>

<p>
Pochi giorni dopo però, doveva pentirsene di quei nuovi
arruolati. Appena in alto mare, fuori di vista dalle coste
della Malacca, i maltesi avevano cominciato a dare segni
d'insubordinazione.
</p>

<p>
Lavoravano il meno possibile, non compivano mai interamente
i quarti di guardia sia notturni che diurni, si ribellavano
ai comandi del nostromo, poi a quelli del secondo
e finalmente a quelli del capitano.
</p>

<p>
Dovendo poggiare a Varauni per prendere una ragguardevole
provvista di olii canforati, pure destinati agli isolani
delle Marianne, aveva deciso di sbarazzarsene; ma giunto
nel porto della capitale del regno di Borneo, i due maltesi,
che da qualche giorno pareva che fossero pentiti, con mille
promesse erano riusciti a farsi mantenere a bordo.
</p>

<p>
Era stato precisamente a Varauni che il capitano Falcone
aveva imbarcato, in qualità di passeggiero, quell'uomo che
abbiamo udito chiamare il signor Emilio, dietro speciali raccomandazioni
del console olandese.
</p>

<p>
Quel passeggiero non era un olandese, ma un italiano come
tutto l'equipaggio della <i>Liguria</i>. Era un veneziano da parecchi
anni stabilitosi nel Borneo, dove aveva fatto una considerevole
fortuna trafficando in canfora.
</p>

<p>
Antico ufficiale di marina, poi esploratore per conto del
governo olandese, quindi negoziante ricchissimo, si era imbarcato
per fare delle esplorazioni per suo conto nelle isole
del grand'Oceano.
</p>

<p>
Uomo istruitissimo, amabile, energico quanto il capitano,
aveva tenuto buona compagnia a tutti, facendosi amare dai
marinai e dagli ufficiali.
</p>

<p>
La navigazione era stata ripresa sotto i più lieti auspici,
essendo il mare tranquillissimo ed il vento favorevole.
</p>

<p>
<span class="pagenum" id="Page_11">[11]</span>
</p>

<p>
Già la <i>Liguria</i> aveva perduto di vista le coste del Borneo
e s'inoltrava attraverso il mare di Sulu, compreso fra
il vasto gruppo delle Filippine al nord e all'est, la lunga
e sottile isola Palavan all'ovest e le sponde settentrionali
del Borneo, quando una disputa violentissima, che doveva
avere più tardi terribili conseguenze, scoppiò a bordo, per
opera dei due turbolenti maltesi.
</p>

<p>
Essendosi rifiutati di prendere parte alla manovra, mentre
la <i>Liguria</i> correva delle lunghe bordate avendo il vento contrario,
un bollente palermitano, stanco di vedere quei due
fannulloni con le mani in tasca, perduta la pazienza, aveva
lasciato andar loro due sonori scapaccioni.
</p>

<p>
I due maltesi, più bollenti del siciliano, avevano estratti
i coltelli, assassinando un catanese che era accorso in aiuto
del compatriotta.
</p>

<p>
Il capitano comparso sul ponte, attirato dalle grida dei
rissanti, aveva atterrato i due furfanti con un buon colpo
di manovella sapientemente applicato sui loro dorsi, poi li
aveva fatti incatenare e cacciare nella sentina, per consegnarli
più tardi alle autorità spagnuole di Guam.
</p>

<p>
Pareva che tutto fosse finito, quando una sera, mentre
una calma assoluta aveva immobilizzata la <i>Liguria</i> in mezzo
al mare di Sulu, i due maltesi che si trovavano forse in possesso
d'una lima, erano riusciti a evadere imbarcandosi sull'unica
scialuppa che era rimasta a bordo e che secondo
l'usanza delle nostre navi, era stata tenuta ormeggiata alla
poppa.
</p>

<p>
Ma questo non era tutto: i due miserabili, forse per vendicarsi
del colpo di manovella del capitano, avevano dato
fuoco alla dispensa e fors'anche al carico di cotoni.
</p>

<p>
I lettori sanno il resto: la nave, due ore dopo, balzava
in aria per lo scoppio delle polveri e la fumante carcassa
s'inabissava sotto le onde tenebrose del mar di Sulu.
</p>

<p class="dots">················</p>

<p>
L'orribile rimbombo era appena cessato e la pioggia di
rottami incandescenti era terminata, quando in mezzo al
<span class="pagenum" id="Page_12">[12]</span>
gorgo enorme scavato dal rottame nella sua immersione, si
udì ad echeggiare una voce umana.
</p>

<p>
Ora risuonava acuta, limpida, ed ora strozzata come se la
gola dell'uomo che la emetteva, volta a volta venisse bruscamente
invasa dalle onde prodotte dal gorgo.
</p>

<p>
Una forma oscura s'agitava fra la spuma, spariva un
istante, poi ricompariva ed allora la si vedeva agitare le
braccia con suprema energia.
</p>

<p>
Chi era quel fortunato che ancora sopravviveva all'orrendo
disastro, mentre forse tutti gli altri avevano seguito
la povera nave attraverso i profondi abissi del mare?...
</p>

<p>
La luna che allora cominciava a sorgere a fior dell'orizzonte,
facendo scintillare getti d'argento fuso, permetteva
di vedere quel superstite della tremenda esplosione.
</p>

<p>
Era un marinaio giovane ancora, poichè non doveva avere
più di venticinque a vent'otto anni, colla pelle del viso assai
abbronzata, i lineamenti marcati, gli occhi neri e vivaci ed
i capelli e la barba pure nera. Era uno di quei tipi che
s'incontrano di sovente nella riviera di levante o di ponente
della Liguria, veri tipi di marinai pieni d'audacia e
di fuoco.
</p>

<p>
Quantunque appena sfuggito al tremendo pericolo e solo,
su quel mare che era forse abitato dai feroci pesci-cani, mostri
comunissimi nelle acque della China e della Malesia,
pareva tranquillo.
</p>

<p>
Nuotava con sovrumana energia, alzandosi sulle onde per
gettare all'intorno dei rapidi sguardi, e fra una battuta dei
piedi e delle mani, gridava:
</p>

<p>
— Ohe!... Da questa parte!&nbsp;—
</p>

<p>
Nessuno però rispondeva alla sua voce, all'infuori dei gorgoglii
delle acque ancora agitate dal gorgo scavato dalla
nave. Erano adunque tutti periti, i marinai e gli ufficiali
della <i>Liguria</i>?... Maledizione sui miserabili che avevano provocato
l'incendio e l'esplosione!...
</p>

<p>
Il marinaio avanzava sempre, cercando qualche rottame
della disgraziata nave per avere almeno un punto d'appoggio,
<span class="pagenum" id="Page_13">[13]</span>
ma la luna non rischiarava ancora sufficientemente il
mare: bisognava aspettare che si alzasse di più sull'orizzonte.
</p>

<p>
Per la ventesima volta aveva lanciata la sua chiamata,
quando gli parve di udire, in distanza, una voce umana.
</p>

<p>
S'arrestò anelante, trattenendo il respiro, rovesciandosi
sul dorso per mantenersi a galla, senza aver bisogno di muovere
le braccia e le gambe ed ascoltò con profonda ansietà.
</p>

<p>
No, non si era ingannato!... Dinanzi a lui, ad una distanza
di tre o quattrocento metri, si udivano delle voci.
</p>

<p>
— Dei compagni!... — esclamò, con viva emozione. — Dunque
non tutti sono morti fra l'esplosione?&nbsp;—
</p>

<p>
Con un colpo di tallone s'alzò su un'onda che stava per
investirlo e lanciò un acuto sguardo dinanzi a sè.
</p>

<p>
Sui flutti argentei illuminati dall'astro notturno, gli parve
di scorgere due forme umane ed una massa nerastra con
delle antenne tese in alto. Un grido gli irruppe dal petto:
</p>

<p>
— Ohe!... ohe!... Aiuto, camerati!&nbsp;—
</p>

<p>
Una voce limpida, acuta, che veniva dal largo, subito gli
rispose:
</p>

<p>
— Da questa parte!
</p>

<p>
— Chi siete voi?
</p>

<p>
— Albani e Piccolo Tonno.
</p>

<p>
— Il signor Emilio ed il mozzo, — mormorò il marinaio.
Poi alzando la voce:
</p>

<p>
— Ed il capitano?
</p>

<p>
— Scomparso.
</p>

<p>
— Avete trovato un rottame?
</p>

<p>
— L'albero maestro: affrettatevi.
</p>

<p>
— Vengo!&nbsp;—
</p>

<p>
Il marinaio nuotava sempre e con maggior vigore, consumando
le sue ultime forze. Ormai, alla luce azzurrina della
luna, distingueva perfettamente i suoi compagni i quali si
tenevano a cavalcioni dell'albero maestro.
</p>

<p>
Già non distava che una gomena, quando credette udire
dietro di sè un tonfo ed un rauco sospiro.
</p>

<p>
<span class="pagenum" id="Page_14">[14]</span>
</p>

<p>
Si volse rapidamente, ma altro non vide che un fiotto di
spuma che s'allargava in forma di cerchio.
</p>

<p>
— Qualche cadavere tornato a galla? — si chiese, rabbrividendo.
</p>

<p>
Un grido che veniva dalla parte del rottame, s'alzò sul mare:
</p>

<p>
— Attenzione, marinaio!...
</p>

<p>
— Cosa avete scorto? — chiese il nuotatore, con inquietudine.
</p>

<p>
— Avete un pesce-cane alle spalle.
</p>

<p>
— Gran Dio!...
</p>

<p>
— Avete un coltello?
</p>

<p>
— Il mio di manovra.
</p>

<p>
— Tenetelo pronto: vengo in vostro soccorso!&nbsp;—
</p>

<p>
S'udì un tonfo, poi balzò in aria uno sprazzo d'acqua
scintillante. Il signor Emilio aveva lasciato l'albero e nuotava
verso il marinaio con lena affannosa, per aiutarlo contro
l'assalto dell'affamato squalo.
</p>

<p>
Il nuotatore, in preda ad una terribile ansietà, sapendo
per prova con quale formidabile nemico aveva da lottare,
si era arrestato, rannicchiando le gambe per tema di sentirsele
mozzare da un istante all'altro.
</p>

<p>
Aveva però estratto dalla cintola il coltello di manovra, una
specie di <i>navaja</i> spagnuola acuminata, taglientissima e lunga
mezzo piede, arma pericolosa nelle mani d'un uomo risoluto.
</p>

<p>
Nessun altro rumore giungeva ai suoi orecchi, però la sua
ansietà cresceva di momento in momento, poichè lo squalo
poteva giungergli sott'acqua e tagliarlo in due con un solo
colpo di mascelle.
</p>

<p>
Ad un tratto vide emergere bruscamente, a meno di dieci
passi, una testa enorme, sotto la quale s'apriva una bocca
larga quanto una botte sfondata e irta di parecchie file di denti
triangolari.
</p>

<p>
— Aiuto!... — urlò il disgraziato.
</p>

<p>
— Non temete, — rispose una voce. — Siamo in due a
combatterlo!&nbsp;—
</p>

<p>
<span class="pagenum" id="Page_15">[15]</span>
</p>

<div class="chapter">
<h2 id="cap3"><span class="smcap">Capitolo III</span>
<span class="smaller">L'assalto del Pesce-cane</span></h2>
</div>

<p>
Il signor Albani, l'ex-ufficiale di marina, che doveva essere
un forte nuotatore, era improvvisamente emerso dietro
allo squalo. La luna faceva scintillare il coltello che teneva
stretto fra i denti.
</p>

<p>
Con un'ultima bracciata passò dietro al mostro nel momento
in cui questo stava per inabissarsi e raggiunse il
marinaio, il quale non osava più muoversi pur tenendo in
pugno l'arma.
</p>

<p>
— Non temete Enrico, — disse il signor Emilio, con voce
tranquilla, — se lo squalo ci assale, avrà il suo conto.
</p>

<p>
— Che ci arrivi sotto? — chiese il marinaio, che riprendeva
animo, sapendo d'avere un valoroso compagno.
</p>

<p>
— La luna illumina l'acqua e potremo vederlo: aspettate! — Si
tuffò e gettò sotto i flutti un rapido sguardo, ma
non vide nulla. Risalì a galla e tornò a guardare e scorse
subito, a venti passi, un legger remolìo che indicava l'imminente
comparsa d'un corpo gigantesco.
</p>

<p>
— L'abbiamo alle spalle, — disse. — Mettete il coltello
fra i denti e affrettiamoci a battere in ritirata verso l'albero.
</p>

<p>
— Non verremo assaliti?
</p>

<p>
— Non lo credo; troverà dei numerosi cadaveri senza dare
addosso ai vivi, — rispose il signor Emilio, con un sospiro.
</p>

<p>
— Ma credete che siano tutti morti gli altri?
</p>

<p>
— Lo credo: affrettiamoci.&nbsp;—
</p>

<p>
Si misero a nuotare rapidamente, volgendo di frequente
il capo per vedere se il pesce-cane li seguiva, ma pareva
che il mostro non pensasse più a loro. Appariva e scompariva
emettendo dei rauchi sospiri, vibrava qualche colpo di
coda sollevando delle vere ondate, ma si teneva lontano;
senza dubbio aveva trovato ben altre prede senza correre
alcun pericolo.
</p>

<p>
<span class="pagenum" id="Page_16">[16]</span>
</p>

<p>
In pochi minuti i due nuotatori attraversarono la distanza
che li separava dall'albero su cui si teneva il loro compagno,
colui che abbiamo udito chiamare il Piccolo Tonno.
</p>

<p>
Quest'ultimo superstite, era il mozzo della <i>Liguria</i>. Era
un ragazzetto di quindici o sedici anni, agile come una
scimmia, bene sviluppato, con un viso intelligente e furbesco.
</p>

<p>
Aveva gli occhi grandi e neri, tagliati a mandorla, il profilo
regolarissimo che rammentava quello delle razze greco-albanesi,
una boccuccia da donna con due labbra vermiglie,
le guancie, un po' abbronzate, pienotte ed i capelli neri.
</p>

<p>
Era stato imbarcato tre anni prima dal defunto capitano
Falcone, il quale lo aveva raccolto morente di fame sulle
spiagge d'Ischia. Non aveva conosciuto nè il padre, nè la
madre, e solo ricordavasi di aver passata la sua gioventù
in compagnia d'un vecchio pescatore, vivendo assieme fino
al giorno in cui quel poveraccio era morto.
</p>

<p>
Rimasto solo, aveva errato a capriccio sulle sponde o nelle
campagne delle isole, vivendo di granchi e di frutta che rubava
alla notte, finchè sopraggiunto l'inverno, estenuato,
ridotto a pelle ed ossa, era caduto morente sulla riva, dove
era stato trovato dal capitano, che erasi colà recato per visitare
una sua vecchia parente.
</p>

<p>
Ubaldo detto il Piccolo Tonno — tale era il suo nome,
poichè mai ne aveva avuto un'altro, — aiutò i compagni a
salire sul rottame, cercando contemporaneamente che l'albero
non girasse su sè stesso.
</p>

<p>
— Auff!... — esclamò il marinaro, scuotendosi di dosso
l'acqua che gli aveva inzuppato le vesti. — Ancora mezz'ora
ed io correvo il pericolo d'andare a picco come una palla
di cannone.
</p>

<p>
— E di venire tagliato in due da quel mangiatore d'uomini,
è vero camerata, — disse il mozzo.
</p>

<p>
— Senza il signor Emilio, non so se a quest'ora avrei
ancora attaccate le gambe. Grazie, signore; non dimenticherò
mai....
</p>

<div class="figcenter"><a id="fill-016a"></a>
  <img src="images/ill-016a.jpg" alt="" />
<p class="caption">.... aveva atterrato i due furfanti con un buon colpo di manovella sapientemente
applicato.... (Pag. <a href="#Page_11">11</a>).</p>
</div>

<p>
<span class="pagenum" id="Page_17">[17]</span>
</p>

<p>
— Lascia andare, Enrico, — disse Albani, interrompendolo. — Pensiamo
invece a levarci d'impiccio da questa situazione
che è poco allegra.
</p>

<p>
— Non domando di meglio.
</p>

<p>
— Hai udito nessun grido.
</p>

<p>
— Nessuno, signore. Io credo che i nostri disgraziati compagni
siano tutti morti.
</p>

<p>
— Povero capitano e poveri marinai!... Maledizione sui
traditori!
</p>

<p>
— Dio li punirà, signore. Anche avendo la scialuppa non
andranno lontani, poichè non devono avere con loro che
pochi viveri.
</p>

<p>
— Non vi era che una bottiglia vuota nell'imbarcazione, — disse
il Piccolo Tonno, col suo accento strascicante dei
meridionali. — Io lo so, avendo pulita la scialuppa ieri
mattina.
</p>

<p>
— Scorgete dei rottami? — chiese il signor Emilio.
</p>

<p>
— Non vedo che una botte galleggiare laggiù, — disse
il marinaio.
</p>

<p>
— Fosse almeno piena.
</p>

<p>
— Mi pare vuota, poichè è più di mezza sopra l'acqua.
</p>

<p>
— Pure, dei rottami ve ne devono essere. I pennoni e
l'albero di trinchetto devono galleggiare e vorrei prima vederli.
</p>

<p>
— Cosa sperate, signore?
</p>

<p>
— Può esservi qualche naufrago da raccogliere.
</p>

<p>
— Non lo credo, — disse il marinaio, crollando il capo. — Avrebbe
risposto alle mie ed alle vostre chiamate.
</p>

<p>
— I rottami possono essere lontani e.... ma, non vi pare
che siamo già molto distanti dal luogo della catastrofe?
</p>

<p>
— Infatti, signore, mi sembra che noi ci allontaniamo.
</p>

<p>
— Forse qualche corrente ci trascina.
</p>

<p>
— Lo credo anch'io.
</p>

<p>
— Ciò è grave.
</p>

<p>
— Perchè?...
</p>

<p>
— Perchè ci allontana dai rottami, mentre avremmo forse
<span class="pagenum" id="Page_18">[18]</span>
potuto raccogliere del legname bastante per costruirsi una
zattera e anche qualche cassa o qualche barile contenente
dei viveri.
</p>

<p>
— Proviamo a chiamare, signore, — disse Ubaldo Piccolo
Tonno. — Se qualche nostro compagno si è salvato, cercheremo
di raggiungerlo o lui cercherà di raggiungere noi.
</p>

<p>
— Proviamo, — disse Albani.
</p>

<p>
Tre tuonanti chiamate echeggiarono:
</p>

<p>
— Ohe!... Ohe!... Ohe!...&nbsp;—
</p>

<p>
Tesero gli orecchi ed ascoltarono con viva attenzione, ma
nessuna voce rispose.
</p>

<p>
Ripeterono le chiamate con maggior vigore, ma invano.
Solamente i gorgoglii dell'acqua ed i soffi rauchi dello squalo,
giunsero agli orecchi dei naufraghi.
</p>

<p>
— Sono tutti periti, — disse il marinaio. — Non siamo
vivi che noi, ma perduti nell'immensità del mare e chissà
a quale spaventevole sorte destinati.
</p>

<p>
— Non disperiamo, — disse il signor Albani. — Se Dio
ci ha conservati in vita, non sarà certo per farci poi morire
di fame e di sete o sotto i denti degli squali.
</p>

<p>
— Ma come siamo sfuggiti alla catastrofe?
</p>

<p>
— Perchè ci siamo gettati in mare prima che la nave
scoppiasse.
</p>

<p>
— Voi, ma io no, signore, — disse Enrico. — Io stavo per
varcare la murata di prua, quando mi sono sentito proiettare
in aria in mezzo ad un nuvolone di fumo e poi piombare
in mezzo alle onde, mentre intorno a me cadevano, sibilando,
rottami d'ogni specie. Come sono tornato a galla
ancora vivo? Io non lo so.
</p>

<p>
— È stato un miracolo che i rottami non ti abbiano
ucciso.
</p>

<p>
— Lo credo, signore. Ed ora, cosa faremo? Riusciremo
a salvarci o siamo serbati ad una lenta e straziante agonia?&nbsp;—
</p>

<p>
Il signor Albani non rispose: cogli sguardi fissi distrattamente
sulla luna, che seguiva il suo corso in mezzo ad un
cielo senza nubi, pareva che meditasse profondamente.
</p>

<p>
<span class="pagenum" id="Page_19">[19]</span>
</p>

<p>
Pensava al modo d'uscire da quella situazione che d'ora
in ora diventava più grave o alle ultime parole del marinaio?...
</p>

<p>
I suoi compagni, pure pensierosi, tristi, tenendosi strettamente
a cavalcioni di quell'avanzo della <i>Liguria</i>, gettavano
sguardi inquieti sulla sconfinata superficie del mare,
forse colla speranza di veder apparire, sulla linea argentea
dell'orizzonte, qualche macchia oscura o qualche punto luminoso
che indicasse la presenza d'una nave salvatrice.
</p>

<p>
— Ascoltatemi, — disse ad un tratto l'ex-uomo di mare,
scuotendosi. — Sapete dove precisamente trovavasi la <i>Liguria</i>
nel momento del disastro?... Tu, Enrico, eri di quarto,
se non m'inganno.
</p>

<p>
— All'est delle isole Sulu, — rispose il marinaio.
</p>

<p>
— Sapresti dirmi la distanza?
</p>

<p>
— Lo ignoro, signore. Quando il capitano ha fatto il
punto, non ero presente.
</p>

<p>
— E nemmeno io, — disse Piccolo Tonno.
</p>

<p>
— Forse siamo a due o trecento miglia da quell'Arcipelago, — disse
il signor Albani, come parlando fra sè stesso.
</p>

<p>
— Lo credo, — rispose Enrico.
</p>

<p>
— Una distanza enorme da attraversare, per degli uomini
che sono privi d'un canotto e senza un sorso d'acqua e dei
biscotti.
</p>

<p>
— Senza poi contare che l'Arcipelago di Sulu è abitato
dai più birbaccioni pirati della Malesia, — aggiunse il marinaio.
</p>

<p>
— Vediamo, — disse il signor Albani. — Dove ci porta
questa corrente, che ci allontana dal luogo del disastro.
</p>

<p>
— Aspettate, signore, — disse il mozzo. — Ho una piccola
bussola in tasca, regalatami dal capitano.&nbsp;—
</p>

<p>
Estrasse il prezioso oggetto, lo espose ai raggi della luna
e guardò la lancetta.
</p>

<p>
— Andiamo verso l'est, — rispose poi.
</p>

<p>
— Verso l'Arcipelago? — chiese il marinaio.
</p>

<p>
— Sì, — confermò il signor Emilio.
</p>

<p>
<span class="pagenum" id="Page_20">[20]</span>
</p>

<p>
— Quale velocità credete che abbia questa corrente?
</p>

<p>
— Forse un miglio e mezzo all'ora.
</p>

<p>
— Supponendo che l'Arcipelago fosse lontano trecento
miglia, impiegheremmo?...
</p>

<p>
— Duecento ore, ossia otto giorni e otto ore.
</p>

<p>
— Ventre di pesce-cane!... — esclamò il marinaio. — Tanto
da morire di fame con tutto comodo!...
</p>

<p>
— Se non di fame, per lo meno di sete, — disse il signor
Emilio. — Col calore che regna su questo mare, non potremo
resistere.
</p>

<p>
— E poi otto giorni senza chiudere occhio! — aggiunse
Piccolo Tonno. — Temo di non dover più mai rivedere nè
Ischia, nè Napoli.
</p>

<p>
— Nè io papà Merlotti, il taverniere di via Sottoripa,
mio buon amico, — disse il marinaio. — Addio, Genova!...
</p>

<p>
— C'è tempo a morire, amici miei, — disse l'ex-uomo di
mare. — È vero che questo mare è poco battuto dalle navi,
ma possiamo venire raccolti da qualcuna, oppure venire
spinti verso qualche isola dell'Arcipelago. Ve ne sono parecchie
lontane dal gruppo principale e chissà che qualcuna
non ci sia vicina.
</p>

<p>
— Per ora non ne vedo, signore.
</p>

<p>
— Navighiamo da mezz'ora, Enrico. Aspetta domani mattina
o posdomani.
</p>

<p>
— Ma non abbiamo nulla da porre sotto i denti, signore.
</p>

<p>
— In due o tre giorni non si muore.
</p>

<p>
— Ma il sonno? Resisteremo noi?
</p>

<p>
— Vi sono delle funi appese all'albero ed anche dei pezzi
di vela. Chi c'impedirà di fabbricare, alla meglio, un'amaca,
di appenderla ai due pennoni o fra la crocetta e un'antenna?...
</p>

<p>
— È vero, — disse il mozzo.
</p>

<p>
— Zitto, — disse il marinaio.
</p>

<p>
— Cos'hai udito? — chiese Albani.
</p>

<p>
Un tonfo si udì dietro all'albero. I tre naufraghi si
volsero di comune accordo e videro una massa nerastra
<span class="pagenum" id="Page_21">[21]</span>
emergere a pochi passi di distanza, fissando su di loro due
occhi rotondi, colla pupilla azzurrognola e l'iride verde-oscuro.
</p>

<p>
Una bocca enorme, semi-circolare, s'aprì emettendo un
rauco brontolìo, mostrando una corona di denti piatti, triangolari,
frastagliati, che si muovevano come se già gustassero
la preda agognata.
</p>

<p>
— Ancora quel dannato pesce-cane! — esclamò il marinaio,
impallidendo. — Ma che non ci lasci proprio più?
</p>

<p>
— Attenti alle gambe, — disse Albani.
</p>

<p>
— Ed alla coda, — aggiunse il mozzo.
</p>

<p>
Lo squalo, che doveva aver seguito il rottame colla speranza
d'impadronirsi, presto o tardi delle vittime, allungò
il grosso capo appiattito verso l'albero, come se volesse conoscere
più da vicino le prede e con un poderoso colpo di
coda uscì più di mezzo dall'acqua.
</p>

<p>
I tre naufraghi, con un moto istintivo, pur tenendosi
sempre a cavalcioni dell'albero, si erano gettati indietro,
aggrappandosi ai cordami del pennone di gabbia, il quale
mantenevasi ritto, mentre l'altra metà trovavasi sommersa.
</p>

<p>
— Su le gambe, — gridò Albani.
</p>

<p>
— Fulmini!...
</p>

<p>
— S. Gennaro mandi un accidente a quel mangiatore
d'uomini!...
</p>

<p>
— Attenzione!...&nbsp;—
</p>

<p>
Lo squalo stava per ritentare l'assalto e certamente più
impetuoso del primo, poichè quei mostri, sebbene pesino
cinque ed anche seicento chilogrammi, sono dotati d'una
agilità straordinaria. Con un colpo della loro possente coda
riescono a slanciarsi fuori dall'acqua per parecchi metri, ed
una volta ne fu veduto uno toccare perfino l'estremità del
pennone di trinchetto d'una nave negriera, per impadronirsi
d'un cadavere che era stato appositamente colà sospeso.
Gli occhi del mangiatore d'uomini tradivano un'ardente
bramosia e la sua bocca si era aperta smisuratamente,
illuminandosi di quella luce vivida e sinistra che simili
mostri proiettano durante la notte. S'immerse un istante
<span class="pagenum" id="Page_22">[22]</span>
come se volesse prendere maggiore slancio, poi si scagliò
uscendo tutto intero dall'acqua, ma invece di colpire i naufraghi
che si erano lasciati cadere precipitosamente, varcò
l'albero e cadde dall'altra parte, imbrogliandosi fra i bracci
del pennone, le sartie ed i paterazzi.
</p>

<p>
Quasi nel medesimo istante si udì Piccolo Tonno a urlare.
</p>

<p>
— Una scure!... Una scure!...&nbsp;—
</p>

<div class="chapter">
<h2 id="cap4"><span class="smcap">Capitolo IV</span>
<span class="smaller">Terra!... Terra!...</span></h2>
</div>

<p>
La paura aveva fatto impazzire il mozzo od i suoi occhi
avevano proprio veduto un'arma?... Il marinaio ed il signor
Albani, che erano risaliti prestamente sull'albero, cercarono
il loro compagno e lo videro correre, mantenendosi ritto
meglio d'un equilibrista giapponese, verso l'estremità del
tronco, abbassarsi rapidamente e fare sforzi disperati come
se volesse strappare un oggetto profondamente infisso nel
legno.
</p>

<p>
— Ehi, Piccolo Tonno!... — gridò il marinaio. — Vuoi farti
mangiare dal pesce-cane?...
</p>

<p>
— Una scure!... Una scure!... — ripeteva il mozzo, raddoppiando
gli sforzi.
</p>

<p>
— Ma dov'è? — chiese il signor Albani.
</p>

<p>
— È qui, infissa nell'albero.
</p>

<p>
— Una scure lì?...
</p>

<p>
— Sì, signor Emilio.
</p>

<p>
— Spicciati, mio piccolo Tonno! — urlò il marinaio. — Il
pesce-cane sta per ritornare!&nbsp;—
</p>

<p>
Il mozzo raccolse le proprie forze e con una strappata
irresistibile staccò la scure. Si raddrizzò mandando un grido
di trionfo e la porse al signor Emilio.
</p>

<p>
Lo squalo, sbarazzatosi dalle corde che lo avevano imprigionato
<span class="pagenum" id="Page_23">[23]</span>
sotto le pinne triangolari, ritornava verso l'albero
per tentare un terzo e forse più pericoloso assalto. Nuotò
fino a dieci passi dai naufraghi, s'inabissò un'ultima volta
e rinnovando il colpo di coda balzò innanzi, ma andò a
cadere proprio sopra all'albero il quale affondò sotto quell'enorme
peso.
</p>

<p>
Il marinaio ed il mozzo caddero in acqua, ma l'ex-uomo di
mare si tenne fermo stringendo le gambe con suprema energia,
poi pronto come il lampo, alzò la scure e la lasciò cadere
con forza disperata sullo squalo che gli passava dinanzi.
</p>

<p>
Risuonò un colpo sordo ed uno sprazzo di sangue schizzò
in aria.
</p>

<p>
Il mostro agitò furiosamente la possente coda spezzando
di colpo il pennone di pappafico che sporgeva dall'acqua e
sparve, formando dietro di sè un risucchio spumeggiante.
</p>

<p>
— Ucciso? — gridarono il marinaio ed il mozzo, che erano
tornati prontamente a galla.
</p>

<p>
— Non lo credo, ma suppongo che ne avrà abbastanza
per ora e che non avrà più voglia di ritornare all'attacco, — rispose
Albani.
</p>

<p>
— E la scure?... Perduta forse?...
</p>

<p>
— No, Enrico; è un'arma troppo preziosa per non conservarla.
</p>

<p>
— Ma come quell'arma si trovava infissa nell'albero?
</p>

<p>
— Credo che sia quella adoperata dal nostromo. Mi ricordo
che quando l'albero cadde, si era allontanato precipitosamente
per non farsi schiacciare dal pennone di gabbia.
</p>

<p>
— Ma che non sia morto lo squalo!
</p>

<p>
— Ti dico che non oserà tornare.
</p>

<p>
— Mi premeva che fosse stato ucciso. Almeno avremmo
avuto della carne in abbondanza.
</p>

<p>
— Più coriacea d'un mulo vecchio.
</p>

<p>
— Ma in mancanza di meglio poteva servirci, signor Albani.
Oh!...
</p>

<p>
— Cos'hai ancora?...
</p>

<p>
— S'alza la brezza.
</p>

<p>
<span class="pagenum" id="Page_24">[24]</span>
</p>

<p>
— E soffia da ponente, — disse il mozzo.
</p>

<p>
— Buono! — esclamò Albani. — Ci spingerà più rapidamente
verso l'Arcipelago delle Sulu.
</p>

<p>
— Un'idea, signore!
</p>

<p>
— Parla, Enrico.
</p>

<p>
— Ecco qui il pezzo del pennone di pappafico rotto dalla
coda dello squalo.
</p>

<p>
— Ebbene, cosa vuoi concludere?...
</p>

<p>
— Che non ci mancano nè funi, nè vele. Possiamo approfittare
di questa brezza.
</p>

<p>
— È vero: affrettiamoci, amici.&nbsp;—
</p>

<p>
Si misero tutti tre al lavoro senza perdere tempo, sapendo
per esperienza che in quei climi caldi le brezze notturne
cessano, ordinariamente, col levar del sole.
</p>

<p>
Ritirarono il pennone spezzato che era stato trattenuto
da una fune e lo rizzarono cacciando una estremità fra le
crocette le quali servivano, in certo modo, da morsa.
</p>

<p>
Assicuratolo con dei pezzi di paterazzi e di sartie, ritirarono
dall'acqua la vela di gabbia e servendosi dell'alberetto
come d'antenna, la spiegarono meglio che poterono, cercando
di mantenere più larga che era possibile, l'estremità
inferiore.
</p>

<p>
La brezza che soffiava regolarmente ed abbastanza fresca,
non tardò a gonfiarla e l'albero cominciò a filare verso l'est,
lasciandosi dietro una leggiera scia gorgogliante.
</p>

<p>
Non manteneva una linea dritta, come ben si può immaginare
e derivava di frequente per mancanza d'un timone
o almeno d'un remo, ma pure guadagnava sempre e aiutava
efficacemente l'azione della corrente.
</p>

<p>
I tre naufraghi, che tenevano le scotte allargate, già si
rallegravano di quella corsa, quando videro riapparire improvvisamente
lo squalo.
</p>

<p>
— Ancora lui! — esclamò il marinaio, tendendo le pugna. — Ma
che non voglia più lasciarci, quel dannato mangiatore
d'uomini?... Bisognerà sfondargli il cranio per fargli
rinunciare questa caccia accanita?
</p>

<p>
<span class="pagenum" id="Page_25">[25]</span>
</p>

<p>
— Ha fame, — disse Albani, — e quando questi mostri
hanno appetito, seguono le prede con una costanza incredibile.
</p>

<p>
— Eppure gli avete accarezzato rudemente il corpo.
</p>

<p>
— Bah! Posseggono una vitalità straordinaria e se non
si toccano al cuore o al cervello, non muoiono. Aggiungi
poi, che noi siamo naufraghi e quando quei mostri feroci
scorgono un rottame od una zattera non la lasciano più,
certi di avere, presto o tardi, delle prede.
</p>

<p>
— Spera adunque che una tempesta scagli le sue onde
contro di noi e ci strappi da quest'albero.
</p>

<p>
— Senza dubbio, Enrico.
</p>

<p>
— Fortunatamente il tempo non accenna a cambiare, almeno
per ora.
</p>

<p>
— E se cambierà ci troveremo allora tanto vicini alle Sulu,
da non temerlo altro.
</p>

<p>
— Ah!... Se quel pesce-cane mostrasse ancora la sua testa
presso l'albero!...
</p>

<p>
— Lascia che nuoti a suo comodo, Enrico. Ti assicuro
che non c'inquieterà! Occupiamoci invece della nostra vela
e procuriamo di tenerla ben tesa.&nbsp;—
</p>

<p>
La brezza notturna si manteneva costante, anzi accennava
ad aumentare, quantunque ormai mancassero poche ore allo
spuntare dell'alba.
</p>

<p>
Il rottame, che manteneva la sua stabilità in causa della
botte e del pezzo del castello che servivano come di bilanciere,
continuava ad avanzare con una velocità di due o tre
nodi, guadagnando via verso levante.
</p>

<p>
La corrente da canto suo lo aiutava, facilitando la corsa.
</p>

<p>
Già altre due ore erano passate, quando il Piccolo Tonno,
che si levava di frequente in piedi per abbracciare maggior
orizzonte, sperando sempre di scorgere qualche punto luminoso,
che indicasse la presenza di una nave, segnalò alcuni
volatili che filavano verso l'est.
</p>

<p>
— Che siano uccelli costieri? — chiese Enrico, con una
certa emozione.
</p>

<p>
<span class="pagenum" id="Page_26">[26]</span>
</p>

<p>
— Fa ancora troppo oscuro per poterli distinguere, — rispose
Albani, che li osservava con grande attenzione. — Dal
loro volo pesante non mi sembrano nè procellarie, nè
fregate.
</p>

<p>
— Si tengono sempre lontani dalle coste, questi volatili?
</p>

<p>
— Ordinariamente sì, perchè s'incontrano perfino a cinque
o seicento miglia dalle isole e dai continenti.
</p>

<p>
— Allora quelli uccelli che fuggono verso levante saranno
dell'Arcipelago.
</p>

<p>
— Possono anche essere emigranti, amico mio, e diretti
chi sa mai dove.
</p>

<p>
— Signore!... — esclamò in quell'istante il mozzo, con voce
rotta.
</p>

<p>
— Cos'hai? — chiese Albani.
</p>

<p>
— Là!... là!... Guardate!...
</p>

<p>
— Dove?...
</p>

<p>
— Dinanzi a noi!... Alzatevi in piedi!...&nbsp;—
</p>

<p>
Albani ed il marinaio s'affrettarono a obbedirlo e scorsero,
ad una grande distanza, emergere dall'orizzonte una
massa oscura la quale spiccava nettamente sulle acque illuminate
dalla luna.
</p>

<p>
— Un'isola!... — esclamò il marinaio, con voce soffocata.
</p>

<p>
L'ex-uomo di mare non rispose. Colla fronte aggrottata, gli
sguardi fissi fissi, guardava con profonda attenzione quella
massa nerastra che somigliava vagamente alla cima d'una
montagna.
</p>

<p>
— Un'isola?... — ripetè il marinaio, con crescente ansietà.
</p>

<p>
— Sì, — rispose finalmente il veneziano. — No.... non possiamo
ingannarci.... la terra è là!&nbsp;—
</p>

<p>
Due grida di gioia irruppero dal petto dei due marinai:
</p>

<p>
— Evviva!... Evviva!... Grazie a Dio, noi siamo salvi!...
</p>

<p>
— Sì! — ripetè Albani, che continuava a guardare. — Terra!...
Terra laggiù!...
</p>

<p>
— Lasciate che vi abbracci, signor Albani!... — gridò il
marinaio, che pareva impazzisse per la gioia.
</p>

<p>
<span class="pagenum" id="Page_27">[27]</span>
</p>

<p>
— Fa' pure ma bada di non cadere, — disse il veneziano,
ridendo. — Il pesce-cane ci segue sempre.
</p>

<p>
— Non lo temo più.&nbsp;—
</p>

<p>
Il marinaio gli gettò le braccia al collo, poi volgendosi
verso il mozzo:
</p>

<p>
— Un abbraccio anche a te, mio Piccolo Tonno! — disse.
</p>

<p>
— Bada!... Mi fai abbandonare la scotta.
</p>

<p>
— La riprenderemo poi.&nbsp;—
</p>

<p>
E l'espansivo marinaio strinse al petto anche il mozzo.
</p>

<p>
Il rottame continuava a filare in direzione dell'isola, spingendolo
il vento precisamente da quella parte.
</p>

<p>
Il picco pareva che di momento in momento s'alzasse sull'orizzonte.
Quale terra sorgeva laggiù?... Era un'isola appartenente
all'Arcipelago di Sulu e abitata, oppure una di
quelle scogliere deserte che sono così numerose in quel mare?...
Pel momento ai naufraghi poco importava il saperlo; a loro
bastava di poter toccare quella terra per riposarsi e per dissetarsi,
essendo certi di trovare un po' d'acqua o per lo meno
delle frutta.
</p>

<p>
Albani, tenendosi ritto presso il pennone di pappafico,
guardava con crescente attenzione il picco che spiccava sempre
più nettamente sull'orizzonte, il quale ormai cominciava
a rischiararsi, approssimandosi l'alba. Pareva che cercasse
d'indovinare a quale terra apparteneva.
</p>

<p>
— Vedete nulla, signore? — chiese il marinaio, che non
poteva rimanere zitto.
</p>

<p>
— Nulla, — rispose il veneziano.
</p>

<p>
— Nemmeno un punto luminoso?
</p>

<p>
— No.
</p>

<p>
— Sembra vasta quell'isola?
</p>

<p>
— Non mi pare.
</p>

<p>
— Che sia deserta?
</p>

<p>
— Te lo dirò quando saremo sbarcati.
</p>

<p>
— Io la preferirei disabitata, signore, — disse il mozzo.
</p>

<p>
— Briccone! E come faresti a procurarti dei viveri se non
possediamo un fucile?
</p>

<p>
<span class="pagenum" id="Page_28">[28]</span>
</p>

<p>
— Abbiamo una scure e due coltelli.
</p>

<p>
— Che Robinson miserabili!... Crosuè aveva almeno delle
armi da fuoco e la dispensa della nave.
</p>

<p>
— Ne faremo a meno.
</p>

<p>
— Vorrei vederti alla prova.
</p>

<p>
— Scorgo le sponde dell'isola, — disse in quell'istante
Enrico.
</p>

<p>
Il signor Emilio ed il mozzo, aiutandosi l'un l'altro per
mantenersi in equilibrio, s'alzarono in piedi.
</p>

<p>
L'isola non distava che cinque o sei miglia ed ora la si
scorgeva perfettamente.
</p>

<p>
Pareva che non dovesse essere vasta, poichè la sua fronte
non si estendeva per parecchie miglia verso l'est e verso
l'ovest ed il suo monte s'alzava per tre o quattrocento metri,
formando, presso le vetta, due punte dentellate a mo' di sega.
</p>

<p>
Dinanzi alle spiagge si vedevano emergere delle masse
oscure, probabilmente delle scogliere corallifere e attorno
ad esse si vedeva l'acqua spumeggiare per un vasto tratto.
</p>

<p>
— La risacca sarà violenta laggiù — disse il marinaio, — ma
noi approderemo egualmente. Piccolo Tonno, lascia andare
la scotta: cammineremo di più.&nbsp;—
</p>

<p>
La brezza che era aumentata invece di diminuire, urtava
la vela con una certa violenza, imprimendo al rottame delle
brusche scosse. La tranquilla superficie del mare cominciava
a rompersi e delle larghe ondate si formavano, correndo da
ponente a levante.
</p>

<p>
Alle 4 del mattino, quando le prime luci dell'alba cominciavano
a far impallidire gli astri, i naufraghi giungevano
dinanzi alle prime scogliere dell'isola.
</p>

<p>
La risacca si faceva sentire violentemente. Le ondate e
le contro-ondate si urtavano con grande furia, rompendosi
e accavallandosi con lunghi muggiti e coprendosi di spuma.
</p>

<p>
Il rottame, scosso da tutte le parti, trabalzava disordinatamente
minacciando di rovesciare in acqua i naufraghi.
Già il pennone e la vela erano caduti in causa di quelle spinte
disordinate.
</p>

<p>
<span class="pagenum" id="Page_29">[29]</span>
</p>

<p>
Ad un tratto toccò: si era arenato su d'un basso fondo.
</p>

<p>
— In acqua!... — gridò il signor Emilio.
</p>

<p>
Il marinaio mise il coltello nella cintola e abbandonò
l'albero. Aspettò che l'onda, spinta dalla risacca, passasse
e si slanciò verso la spiaggia arrestandosi dinanzi ad una
specie di caverna entro la quale le acque si precipitavano
con lunghi muggiti.
</p>

<p>
I suoi compagni l'avevano seguito correndo.
</p>

<div class="chapter">
<h2 id="cap5"><span class="smcap">Capitolo V</span>
<span class="smaller">I mostri dell'Oceano</span></h2>
</div>

<p>
Quella parte dell'isola, a prima vista, non presentava passaggi
per salire la costa, la quale era alta assai e scendeva
quasi a picco. Pel momento l'unico rifugio era quella caverna,
la quale doveva essere stata scavata dall'impeto continuo
delle ondate.
</p>

<p>
Nè a destra nè a sinistra, scorgevasi alcun tratto di terra
tanto larga da permettere ai naufraghi di sedersi e tanto
meno di sdraiarsi.
</p>

<p>
Quantunque nella caverna entrassero le onde, il marinaio
s'inoltrò, sperando di trovare nell'interno un posticino per
potersi riposare.
</p>

<p>
Aspettò un istante perchè l'ondata uscisse, poi si spinse
arditamente innanzi seguito dal signor Emilio e dal mozzo,
ma d'improvviso si ritrasse emettendo un grido di sorpresa
e di terrore.
</p>

<p>
Una specie di braccio assai grosso, appena visibile fra
quella prima luce che penetrava a stento dall'apertura, gli
era piombato addosso, stringendolo a mezzo corpo.
</p>

<p>
Dapprima il marinaio credette che fosse un braccio umano,
ma ben presto s'accorse d'essersi ingannato: dinanzi a lui
<span class="pagenum" id="Page_30">[30]</span>
brillavano due occhi grandi, rotondi, fosforescenti i quali
lo fissavano in tale modo che parevano volessero affascinarlo.
</p>

<p>
Il marinaio era coraggioso, ma nel trovarsi dinanzi a quel
mostro misterioso, fra quelle semi-oscurità, colle onde che
gli urlavano intorno minacciando di rovesciarlo e con quel
braccio che lo stringeva già con grande energia, si sentì
rimescolare il sangue e rizzare i capelli.
</p>

<p>
— Signor Emilio!... — urlò con voce strozzata.
</p>

<p>
— Cosa avete? — chiese il veneziano, che nulla aveva potuto
vedere, trovandosi ancora indietro.
</p>

<p>
Il marinaio non potè rispondere. Quel braccio lo stringeva
in modo da soffocarlo e alle reni gli faceva provare un dolore
così acuto, come gli si succhiasse il sangue a forza.
</p>

<p>
Non si era però smarrito d'animo. Facendo uno sforzo
disperato trasse il coltello dalla cintola e con un rapido colpo
tagliò netto quel membro dotato di quella forza straordinaria.
</p>

<p>
Il veneziano correva allora in suo aiuto, tenendo ben stretta
in pugno la scure. Con un solo sguardo, vide subito con
quale formidabile avversario avevano da fare.
</p>

<p>
— Indietro! — urlò.
</p>

<p>
Il marinaro girò sui talloni lanciandosi verso l'apertura,
ma due altre braccia lo afferrarono cercando di sollevarlo,
mentre altre tre piombavano sul suo compagno.
</p>

<p>
— Ah!... Canaglia! — urlò Albani, furibondo.
</p>

<p>
Non badando che alla propria rabbia, si era scagliato a
corpo perduto contro quei due grandi occhi che brillavano
fra l'oscurità, menando colpi disperati, mentre il marinaio
agitava pazzamente il coltello percuotendo a destra ed a sinistra.
</p>

<p>
Ad un tratto si sentirono inondare da una scarica di
liquido denso e che tramandava un acuto odore di muschio,
mentre le braccia che li stringevano cadevano inerti.
</p>

<p>
Mezzi soffocati ed acciecati guadagnarono a tentoni l'uscita,
presso la quale si teneva il mozzo, urlando come un ossesso.
</p>

<p>
— Fulmini di Genova! — esclamò il marinaio, correndo a
tuffarsi nelle onde. — Che m'abbia acciecato?...
</p>

<p>
<span class="pagenum" id="Page_31">[31]</span>
</p>

<p>
— Ma siete inondati d'inchiostro! — urlò il mozzo. — Ma
cosa è accaduto adunque?...
</p>

<p>
— Aspetta un po' che mi lavi!... Mondaccio birbone....
Sono profumato come un caimano!...&nbsp;—
</p>

<p>
Il veneziano era pure balzato in acqua e si lavava con
grande vigore, stropicciandosi il viso, i capelli e le vesti.
</p>

<p>
— Ma cos'è accaduto, dunque? — ripeteva il mozzo, il
quale lanciava sguardi impauriti verso la caverna.
</p>

<p>
— Auff! — esclamò finalmente il marinaio, riguadagnando
la sponda. — Era inchiostro di prima qualità!...
</p>

<p>
— Ma avete combattuto contro dei calamai? — chiese il
mozzo, che ormai rideva a crepapelle.
</p>

<p>
— No, contro uno solo, ma se tu l'avessi veduto, ragazzo
mio, non avresti più una goccia di sangue in corpo. Che
braccia!... E che occhi!... Se mi stringeva un po' di più, mi
faceva uscire gl'intestini dalla bocca, te lo assicuro.
</p>

<p>
— Un polipo formidabile, adunque?...
</p>

<p>
— Enorme.
</p>

<p>
— E l'avete ucciso?
</p>

<p>
— Lo credo.
</p>

<p>
— E stava in quella grotta come nella sua casa?
</p>

<p>
— Precisamente, Piccolo Tonno.
</p>

<p>
— Ah!... San Gennaro, aiutami!...
</p>

<p>
— Cosa c'è?...
</p>

<p>
— Oh! l'orribile mostro!...
</p>

<p>
— Fulmini!... Ancora lui!... Signor Emilio!&nbsp;—
</p>

<p>
Albani, che aveva allora terminato di lavarsi, guadagnò
prontamente la riva, ma subito si arrestò.
</p>

<p>
Dalla caverna marina, usciva in quel momento il mostro
che li aveva poco prima assaliti, tentando di tornare
in mare.
</p>

<p>
Quel calamaro gigante faceva paura. Era di dimensioni
enormi, poichè poteva pesare mille chilogrammi, biancastro
ma quasi gelatinoso, con delle braccia lunghe sei metri, fornite
d'un grande numero di ventose destinate a succhiare
il sangue delle vittime, con un becco grandissimo, di sostanza
<span class="pagenum" id="Page_32">[32]</span>
cornea, che somigliava, nella forma, a quello dei pappagalli
e con due occhi grandi, piatti, dai glauchi colori.
</p>

<p>
S'avanzava penosamente, essendogli state recise tre braccia
e cercava di approfittare delle onde che la risacca scagliava
contro la caverna.
</p>

<p>
— Fuggite! — gridò il signor Emilio.
</p>

<p>
Sul fianco destro della caverna si prolungava una fila di
scoglietti, gli uni collegati agli altri da banchi di sabbie
che la bassa marea aveva lasciati scoperti, e che si univano
ai piedi dell'altra sponda.
</p>

<p>
I naufraghi senza più esitare si slanciarono verso quegli
scogli, cercando di giungere presso la riva e si arrestarono
dinanzi ad una rupe gigantesca che s'inalzava per due o
trecento piedi.
</p>

<p>
Il calamaro gigante, fortunatamente, pareva che non pensasse
a dare a loro una seconda battaglia, ma a raggiungere
il mare. Attese che una nuova onda giungesse presso la caverna
e quando la vide ritirarsi, si lasciò trascinare via.
</p>

<p>
Per qualche istante furono vedute le sue braccia agitarsi
fra la spuma, poi l'intera massa scomparve sotto le acque.
</p>

<p>
— Buon viaggio! — gridò il marinaio, respirando liberamente. — Fulmini!...
Come era brutto!... Non ne ho mai visto
uno simile!...
</p>

<p>
— I cefalopodi sono piuttosto rari, — disse Albani.
</p>

<p>
— Si chiamano cefalopodi, quei mostri?...
</p>

<p>
— Sì, Enrico.
</p>

<p>
— Sono pericolosi?...
</p>

<p>
— Posseggono tale forza nelle loro braccia, da stritolare
un uomo robustissimo. Aggiungi poi, che le loro ventose
dove si applicano succhiano il sangue, e se tu non fosti stato
vestito, le avresti provate.
</p>

<p>
— Ma il furfante morrà, così mutilato.
</p>

<p>
— Non crederlo, amico mio. I cefalopodi hanno la vita
dura e per ucciderli bisogna colpirli al cuore o meglio nei
cuori, poichè ne hanno tre.
</p>

<p>
— Ma ha perduto tre braccia, signore.
</p>

<div class="figcenter"><a id="fill-032a"></a>
  <img src="images/ill-032a.jpg" alt="" />
<p class="caption">Il signor Albani spaccò un frutto, adoperando la scure per non ferirsi
le mani.... (Pag. <a href="#Page_37">37</a>).</p>
</div>

<p>
<span class="pagenum" id="Page_33">[33]</span>
</p>

<p>
— Col tempo le rifarà.
</p>

<p>
— Cosa dite?... Torneranno a crescergli le braccia?...
</p>

<p>
— Sì, fra sette anni. Ma lasciamo andare il cefalopodo
e cerchiamo di scalare questa costa. Vedo degli alberi lassù
e promettono delle frutta, se non m'inganno.
</p>

<p>
— Siamo marinai signore e spero che ci riusciremo.&nbsp;—
</p>

<p>
Il sole spuntava allora, illuminando il mare e l'isola. Alzando
gli occhi verso l'alta sponda, i naufraghi ormai distinguevano
perfettamente degli alberi di mole enorme,
coperti di folte e grandi foglie, in mezzo alle quali apparivano
delle grosse frutta spinose, di forma un po' allungata.
</p>

<p>
— Se non m'inganno sono <i>durion</i>, — disse il signor Emilio. — Sarà
un po' difficile far cadere quelle frutta, ma chissà
che a terra ve ne siano.&nbsp;—
</p>

<p>
Si misero a osservare la rupe, ma alla base era così liscia,
da non permettere la salita nemmeno ad un gatto o ad una
scimmia. Quattro metri più sopra però vi erano numerosi
crepacci e delle radici e degli sterpi, i quali potevano offrire
una scalata.
</p>

<p>
— Corpo d'un tre alberi sventrato! — esclamava il marinaio,
che si rompeva inutilmente le unghie contro quella
parete liscia e dura. — Che non si possa giungere lassù?
</p>

<p>
— Colla pazienza ci riusciremo, — disse il signor Emilio. — Dov'è
il rottame?
</p>

<p>
— Si è arenato presso la caverna, — rispose il mozzo.
</p>

<p>
— Va' a tagliare un paterazzo dell'albero.&nbsp;—
</p>

<p>
Il mozzo si recò presso la caverna e poco dopo ritornava
tirando la lunga e grossa gomena incatramata.
</p>

<p>
— Formiamo ora una scala umana, — disse il veneziano. — Tu,
Enrico, appoggiati alla rupe, io salgo sulle
tue spalle e Piccolo Tonno sulle mie, portando con lui il
paterazzo.
</p>

<p>
— Sarai poi capace di salire? — chiese il marinaio al
mozzo.
</p>

<p>
— Mi basta cacciare un piede ed una mano in una di
quelle fessure, — rispose Piccolo Tonno.
</p>

<p>
<span class="pagenum" id="Page_34">[34]</span>
</p>

<p>
— Avanti allora!&nbsp;—
</p>

<p>
Il marinaio s'appoggiò alla rupe inarcando il robusto
dorso, il signor Emilio gli salì sulle spalle con un solo salto,
poi il mozzo, che si era legata la fune attorno ai fianchi,
s'arrampicò con un'agilità da scoiattolo, aggrappandosi ad
una radice e puntando i piedi nudi entro un crepaccio.
</p>

<p>
— Ci sei? — chiese il marinaio.
</p>

<p>
— Salgo, — rispose il ragazzo.
</p>

<p>
Il signor Emilio balzò a terra e guardò in aria. Piccolo
Tonno s'arrampicava sul fianco della rupe con rapidità sorprendente
e con sicurezza, tenendosi stretto agli sterpi o
alle radici ed approfittando delle più lievi sporgenze e delle
più piccole fessure.
</p>

<p>
In pochi istanti raggiunse felicemente la vetta della grande
rupe, la quale si addossava alla spiaggia.
</p>

<p>
— Cosa vedi? — chiese il marinaio, impaziente.
</p>

<p>
— Tanti alberi e delle canne immense.
</p>

<p>
— Vi sono delle capanne? — chiese il signor Emilio.
</p>

<p>
— Non ne vedo.
</p>

<p>
— Lega la fune, poi gettala.
</p>

<p>
— Signor Albani!...
</p>

<p>
— Cosa c'è ancora?...
</p>

<p>
— Vedo delle scimmie.
</p>

<p>
— Non valgono il <i>giupin</i><a class="tag" id="tag1" href="#note1">[1]</a> ma allo spiedo basteranno
pei nostri stomachi affamati, — disse il marinaio. — Giù la
fune, ragazzo mio!...&nbsp;—
</p>

<p>
Il mozzo legò un capo del paterazzo attorno la punta
d'una roccia e gettò l'altro, il quale cadde in acqua.
</p>

<p>
— A voi, signore, — disse Enrico.
</p>

<p>
Albani afferrò la fune e si mise a salire con una lestezza,
che dimostrava come quell'uomo fosse famigliarizzato cogli
esercizi ginnastici, e raggiunse il mozzo il quale ammirava
estatico alcuni uccelli dalle penne splendidissime, che volteggiavano
attorno agli alberi.
</p>

<p>
<span class="pagenum" id="Page_35">[35]</span>
</p>

<p>
Quella parte dell'isola, le cui sponde erano così elevate,
pareva che fosse assai accidentata e che formasse le ultime
pendici della montagna già scorta, la quale s'alzava a meno
di un miglio dal mare.
</p>

<p>
Quel terreno saliva e scendeva in forma d'ondulazioni
assai accentuate, ed era coperto da folte boscaglie, le quali
poi s'arrampicavano sui fianchi del monte.
</p>

<p>
Si vedevano alberi d'ogni specie incrociare i loro rami,
tanto crescevano uniti, gli uni altissimi e grossi assai, altri
esili e più bassi e altri ancora nodosi e contorti, tutti coperti
da piante arrampicanti che formavano dei pittoreschi
festoni.
</p>

<p>
Molti uccelli di diverse specie volavano quà e là fuggendo
in mezzo agli alberi più folti, mentre sulle sponde volteggiavano
bande di rondini salangane e parecchi volatili
acquatici.
</p>

<p>
Nessuna traccia d'abitanti si scorgeva su quella costa:
non canotti, non capanne, non un fuoco o del fumo che
indicassero la presenza di qualche abitante. Si vedevano
invece numerose scimmie, di quelle chiamate nasi lunghi
(<i>Nasalis larvatus</i>) dalla fisonomia comica, col naso lungo,
grosso, a punta rigonfia e rossa come quella dei discepoli
di Bacco e che erano occupate a saccheggiare le frutta
degli alberi.
</p>

<p>
— Nessun abitante, signore? — chiese il marinaio, raggiungendo
Albani.
</p>

<p>
— No, finora, — rispose questi.
</p>

<p>
— E da mettere sotto i denti, nulla?... Ho un appetito
formidabile e vi assicuro che darei un anno di vita per
una zuppiera di quel <i>giupin</i>, che papà Merlotti sapeva fare
così delizioso.
</p>

<p>
— Ed io due per un piatto di maccheroni col pomodoro, — disse
il mozzo.
</p>

<p>
— Per ora vi accontenterete delle frutte di questi <i>durion</i>, — rispose
Albani, sorridendo.
</p>

<p>
— Sono buone, almeno? — chiese il marinaio.
</p>

<p>
<span class="pagenum" id="Page_36">[36]</span>
</p>

<p>
— Le migliori e le più nutrienti di tutte, ma....
</p>

<p>
— C'è un <i>ma</i>?...
</p>

<p>
— Non so se saprete vincere l'odore ingrato che esalano.
</p>

<p>
— Toh!... Sono le frutta più squisite e hanno un profumo
che non tutti possono affrontare!... Che specie di frutta
sono adunque?
</p>

<p>
— Deliziose, ti ho detto.
</p>

<p>
— Puzzassero anche di catrame, io le manderò giù — disse
il mozzo. — Ho lo stomaco vuoto e reclama la colazione molto
imperiosamente.
</p>

<p>
— Seguitemi, — disse Albani. — Ecco delle frutta ben mature
che sono già cadute.&nbsp;—
</p>

<div class="chapter">
<h2 id="cap6"><span class="smcap">Capitolo VI</span>
<span class="smaller">I Robinson italiani</span></h2>
</div>

<p>
Presso un piccolo poggio, sorgeva un gruppo d'alberi altissimi,
col tronco grosso assai e perfettamente liscio, coperti,
ad un'altezza di sessanta o settanta piedi dal suolo,
da foglie assai folte.
</p>

<p>
Ai piedi di quei colossi si vedevano delle frutta grosse
come la testa d'un uomo, ma di forma oblunga, coperti da
una buccia verde-giallognola, irta di punte acutissime e
lunghe parecchi centimetri.
</p>

<p>
Alcune erano ancora chiuse, ma altre presentavano delle
fessure dalle quali sfuggiva un odore niente affatto piacevole,
poichè rassomigliava a quello esalante dai formaggi
putridi e dall'aglio guasto. Attraverso però quelle spaccature
si scorgeva una polpa biancastra, che pareva promettente.
</p>

<p>
— Che odore! — esclamò il marinaio, arricciando il naso
e facendo una brutta smorfia. — Che quest'albero produca
del formaggio di Gorgonzola un po' troppo guasto?
</p>

<p>
<span class="pagenum" id="Page_37">[37]</span>
</p>

<p>
— O del cacio-cavallo putrido? — chiese il mozzo.
</p>

<p>
— Toh! — esclamò il veneziano. — Io vi offro delle migliori
e più delicate frutta della flora malese e voi cominciate
a protestare di già.
</p>

<p>
— Le vostre frutta saranno squisitissime, signore, ma tramandano
un profumo da far scappare perfino i cani.
</p>

<p>
— Io invece ti dico, Enrico, che i cani addenterebbero
subito e con molto piacere la polpa di queste frutta, anzi
ti dirò che sono ghiottissimi, avendo il sapore più d'una
sostanza animale che vegetale. Orsù, non fate gli schizzinosi.&nbsp;—
</p>

<p>
Il signor Albani spaccò un frutto, adoperando la scure,
per non ferirsi le mani con quelle punte pericolose, ed
estrasse la polpa che conteneva, facendo uscire dei grossi
semi avviluppati in una pellicola.
</p>

<p>
— Inghiottisci questa polpa, — disse, offrendola al marinaio. — Se
l'odore ingrato ti dà noia, turati il naso.&nbsp;—
</p>

<p>
Il marinaio, quantunque avesse i suoi dubbi sulla squisitezza
di quelle frutta, ne mise un pezzo in bocca e, contro
ogni previsione, la inghiottì avidamente.
</p>

<p>
— Ma è deliziosa! — esclamò. — Migliore della crema più
delicata e più profumata delle frutta più pregiate dei nostri
paesi. Mangia, mio Piccolo Tonno, mangia!... I gelati della
tua Napoli la perdono nel confronto.&nbsp;—
</p>

<p>
Il mozzo, incoraggiato da quelle parole, si turò il naso e
mandò giù.
</p>

<p>
— Chi direbbe che queste frutta così puzzolenti sono così
buone! — esclamò. — Ancora, signor Emilio, ancora!&nbsp;—
</p>

<p>
Le frutta abbondavano e, possedendo la scure, i naufraghi
non si trovavano imbarazzati ad aprirle. Abituatisi
presto a quell'odore ingrato, fecero una vera scorpacciata
di quella polpa tenera e così delicata.
</p>

<p>
— Ma i semi non si mangiano? — chiese il marinaio.
</p>

<p>
— Sì, — rispose Albani. — Si arrostiscono come le nostre
castagne e ne hanno anche il sapore.
</p>

<p>
— Signor Albani, facciamo una raccolta di queste frutta.
</p>

<p>
<span class="pagenum" id="Page_38">[38]</span>
</p>

<p>
— Si guastano presto, Enrico, non ne vale quindi la pena,
e poi questo cibo è sostanzioso fino ad un certo punto. Bisognerà
trovare qualche cosa di più solido.
</p>

<p>
— Della carne? Credete che vi siano degli animali in
quest'isola?
</p>

<p>
— E perchè no? Troveremo dei babirussa, dei tapiri forse,
delle scimmie e fors'anche degli animali pericolosi, delle
tigri per esempio.
</p>

<p>
— Delle tigri!... Diavolo!... E noi non abbiamo che una
scure e due coltelli! Non so cosa accadrebbe di noi se uno
di quegli animali ci assalisse!... Udiamo, signore, cosa avete
intenzione di fare? Mi pare che la nostra situazione non
sia molto brillante.
</p>

<p>
— Sedetevi ed ascoltatemi, amici miei, — disse Albani. — Io
non so in quale isola noi abbiamo approdato, ma credo
che sia una di quelle che formano l'Arcipelago di Sulu e
che sia disabitata.
</p>

<p>
Forse m'ingannerò, ma temo che noi siamo destinati a
fare la vita dei Robinson e ad intraprendere una vera lotta
per poterci trarre d'impiccio.
</p>

<p>
Questo mare poco noto, poco frequentato dalle navi, essendo
noi lontani dalle linee che ordinariamente tengono i
velieri, che dalle isole della Sonda si recano alle Filippine,
non ci offrirà tanto presto l'occasione di venire raccolti, e
chissà per quanto tempo saremo costretti a rimanere qui.
</p>

<p>
Fortunatamente se quest'isola sembra deserta è ricca di
piante, e la flora malese può procurare, per chi sappia approfittarne,
mille cose sufficienti ai bisogni della vita.
</p>

<p>
Non scoraggiatevi quindi: si tratta di lavorare e se Dio
ci protegge, spero di potervi far passare tranquillamente,
senza timori e senza sofferenze, tutto il tempo che saremo
costretti a fermarci su quest'isola.
</p>

<p>
Siamo i più poveri di tutti i Robinson, poichè gli altri,
cominciando da Selkirk, il capo-scuola, l'eroe di Daniel
de Foë, possedevano almeno delle armi da fuoco, mille cose
utilissime che traevano dalle loro navi naufragate, ma colla
<span class="pagenum" id="Page_39">[39]</span>
fermezza e colla volontà noi nulla avremo da invidiare
agli altri.
</p>

<p>
Intanto, amici miei, pensiamo a fabbricare un ricovero
che è il più urgente di tutto. Col tempo poi fabbricheremo
delle armi mortali quanto i fucili....
</p>

<p>
— Delle armi!... — esclamarono i due marinai stupiti. — Ma
dove le troverete?...
</p>

<p>
— A suo tempo lo saprete, — rispose Albani. — Poi cercheremo
il pane....
</p>

<p>
— Anche il pane!...
</p>

<p>
— Sì, amici, e vi assicuro che il forno che costruiremo
avrà molto da lavorare.
</p>

<p>
— Fulmini!
</p>

<p>
— Terremoto del Vesuvio!
</p>

<p>
— Poi verrà il resto. Avremo del vino, dell'olio, le candele,
le stoviglie, ecc. Conosco la flora malese e so quante
cose indispensabili alla vita può produrre. La natura penserà
a darci tutto.
</p>

<p>
— Ma voi siete un grand'uomo, signore! — esclamò il
marinaio.
</p>

<p>
— Niente affatto, — rispose Albani, sorridendo. — Ho
viaggiato assai, specialmente nella Malesia, e metterò a profitto
tutto ciò che ho imparato nelle mie escursioni. Al lavoro,
amici!... Prima di questa sera, bisogna avere un ricovero.
</p>

<p>
— Ma non abbiamo ancora bevuto, signore, — disse il
marinaio, — ed io sarei ben felice di poter ingollare un sorso
d'acqua.
</p>

<p>
— Ecco una pianta che ci darà dell'acqua buonissima, — rispose
il veneziano. — La natura comincia il suo ufficio di
provveditrice dei Robinson.&nbsp;—
</p>

<p>
Egli si era avvicinato ad una specie di liana ramosissima
che s'arrampicava attorno ad un <i>durion</i>, formando dei graziosi
festoni, e aveva impugnato il coltello che aveva preso
al mozzo.
</p>

<p>
— Preparatevi ad accostare le labbra, — disse.
</p>

<p>
<span class="pagenum" id="Page_40">[40]</span>
</p>

<p>
Con un colpo secco la troncò e dai due capi si videro
tosto sgorgare due zimpilli d'acqua limpidissima.
</p>

<p>
— Non sarà velenosa, signore? — chiese il marinaio, esitando.
</p>

<p>
— No, uomo diffidente: bevi con tuo comodo che ce n'è
per tutti.&nbsp;—
</p>

<p>
Enrico ed il mozzo applicarono le labbra ai due pezzi della
liana e bevettero avidamente, poi lasciarono il posto al signor
Albani che si era rifiutato di accettarlo prima.
</p>

<p>
— È vera acqua, signore, — disse il marinaio. — Ma
che specie di pianta è questa, che fa l'ufficio delle fontane?
</p>

<p>
— Si chiama <i>aier</i> dagli abitanti delle Molucche e d'Amboina,
ma è poco conosciuta dai naturalisti europei. Solamente
Rumfio e il nostro Rienzi, il valoroso esploratore di
queste regioni, ne hanno fatto cenno. È però comunissima
e gl'isolani ne fanno molto uso quando l'acqua diventa scarsa
nei serbatoi e nei torrenti.
</p>

<p>
So che anche le frutta di questa liana contengono molto
umore acqueo.
</p>

<p>
— Che piante strane! — esclamò Piccolo Tonno.
</p>

<p>
— Ne troveremo delle altre che ci daranno dell'acqua.
Seguitemi, amici.
</p>

<p>
— Dove ci conducete?...
</p>

<p>
— A trovare i materiali per la nostra capanna. Vedo laggiù
una piantagione di bambù e quelle canne robustissime
e facili a trasportarsi, ci serviranno a meraviglia.
</p>

<p>
— Ed i rottami, non possono servirci?&nbsp;—
</p>

<p>
Il veneziano parve colpito da quella domanda.
</p>

<p>
— È vero, — disse. — Vi sono i cordami, le vele e anche
le aste di ferro dei pennoni che ci possono giovare per molti
usi. È meglio che riportiamo tuttociò a terra, prima che
la marea respinga il rottame al largo. Questa notte potremo
accontentarci d'una tenda.&nbsp;—
</p>

<p>
Tornarono verso la spiaggia cercando un passaggio che
permettesse a loro di scendere verso il mare e lo trovarono
a duecento passi dalla grande rupe. Colà la sponda s'abbassava
<span class="pagenum" id="Page_41">[41]</span>
dolcemente formando una piccola cala, entro la quale
avrebbe potuto trovare un comodo rifugio un piccolo bastimento,
essendo difesa da una doppia linea di scogliere.
</p>

<p>
Denudatesi le gambe, trovandosi i banchi sabbiosi, che
costeggiavano la sponda, sommersi, in causa dell'alta marea,
si diressero verso la caverna marina, dinanzi alla quale trovarono
ancora arenato il rottame.
</p>

<p>
Si misero tosto all'opera per ricavare tuttociò che poteva
essere a loro necessario. Il legname era inutile, essendovene
ad esuberanza nell'isola e preferendo adoperare i bambù i
quali si prestano meglio di tutti nelle costruzioni delle capanne;
ma s'impadronirono delle funi, dei paterazzi e delle
sartie che potevano essere molto utili, quindi levarono tutte
le ferramenta dei pennoni e specialmente le sbarre che servono
d'appoggio ai gabbieri e poi le vele che erano tre, quella
di gabbia, di pappafico e di contra-pappafico.
</p>

<p>
— Serviranno a fare delle amache e dei vestiti, — disse
il veneziano. — La tela è ancora in buono stato.
</p>

<p>
— Ma ci mancano gli aghi, signore, — disse il mozzo.
</p>

<p>
— Troveremo il modo di fabbricarne.
</p>

<p>
— Di acciaio?...
</p>

<p>
— Non ho questa pretesa, ma certe ossa di pesci ci serviranno
a meraviglia.
</p>

<p>
— Lo dite sul serio? — chiese Enrico.
</p>

<p>
— Certo, incredulo marinaio. Gli abitanti nordici, gli Esquimesi
per esempio, credi che abbiano degli aghi d'acciaio?...
No, si servono di ossa di pesci e noi li imiteremo.
</p>

<p>
— Ed il filo?...
</p>

<p>
— Lo avremo dalle vele, quantunque sia certo di trovare
qui degli alberi che potrebbero procurarcelo. L'<i>arenga saccharifera</i>
produce una sostanza cotonacea che i malesi adoperano
come esca e che si potrebbe filare.
</p>

<p>
— Ma voi, signor Emilio, siete un uomo miracoloso. Sapreste
procurarvi tutto anche in un'isola deserta.
</p>

<p>
— Sì, purchè abbia degli alberi, — rispose il veneziano,
ridendo. — Orsù, torniamo alla sponda.&nbsp;—
</p>

<p>
<span class="pagenum" id="Page_42">[42]</span>
</p>

<p>
Si caricarono d'una parte degli oggetti ricavati dal rottame
e riguadagnarono il gruppo di <i>durion</i>, presso cui contavano
di accamparsi finchè non trovavano un posto migliore.
</p>

<p>
Dopo essersi un po' riposati, scesero nuovamente la sponda
e riportarono il resto.
</p>

<p>
Erano allora le quattro pomeridiane, a giudicarlo dall'altezza
del sole. Essendo troppo stanchi per cominciare nuovi
lavori, colla vela di gabbia che era molto grande e con pochi
rami d'albero improvvisarono una comoda tenda, quindi
fecero un'ampia raccolta di legne secche onde mantenere il
fuoco acceso durante la notte, temendo qualche visita pericolosa
da parte degli abitanti a quattro gambe della foresta.
Fortunatamente avevano la possibilità di accendere quelle
legne, avendo il marinaio ritrovate in una delle sue tasche
l'acciarino, la pietra focaia e l'esca, che conservava in una
scatola metallica assieme alla pipa, diventata, ohimè, inutile
ormai, mancando il tabacco.
</p>

<p>
Il pranzo fu molto magro quella sera, ma si accontentarono.
La minuta era semplice, ma fortunatamente abbondante:
granchiolini di mare arrostiti sui carboni, delle ostriche,
delle frutta di <i>durion</i> e una sorsata d'acqua data da
un'altra liana che avevano scoperta a breve distanza dalla
piantagione di bambù.
</p>

<p>
— A chi il primo quarto di guardia? — chiese Albani. — Non
sarebbe prudente addormentarci tutti, non sapendo quali
animali si nascondono nei boschi o quali uomini abitino
quest'isola.
</p>

<p>
— Lo farò io, — disse il marinaio.
</p>

<p>
— Bada di non lasciar spegnere il fuoco.
</p>

<p>
— Non abbiate timore.
</p>

<p>
— E se scorgi qualche cosa di sospetto, chiamaci senza
indugio.
</p>

<p>
— Dormite tranquilli.&nbsp;—
</p>

<p>
Il signor Emilio ed il mozzo scivolarono sotto la tenda,
mentre il marinaio si sdraiava presso il fuoco colla scure a
portata della mano.
</p>

<div class="chapter">
<p>
<span class="pagenum" id="Page_43">[43]</span>
</p>

<h2 id="cap7"><span class="smcap">Capitolo VII</span>
<span class="smaller">La Tigre</span></h2>
</div>

<p>
Pareva che quella prima notte, sulle sponde di quell'isola
sconosciuta, dovesse trascorrere tranquilla, poichè nessun rumore
veniva dalla parte dei boschi che si estendevano in
direzione della montagna, la cui massa spiccava sul fondo
costellato del cielo.
</p>

<p>
Non si udivano che i monotoni gorgoglii delle onde le
quali, spinte dall'alta marea, venivano ad infrangersi dolcemente
contro le scogliere e sui bassi-fondi sabbiosi.
</p>

<p>
Il marinaio però, non del tutto rassicurato da quel silenzio,
vegliava attentamente, non ignorando che nelle isole
della regione chino-malese, numerosi e formidabili sono gli
animali che abitano le selve e le jungle.
</p>

<p>
Riattizzava ad ogni istante il fuoco, il solo riparo che
poteva difenderlo contro una aggressione, ben poco potendo
contare sull'efficacia della scure; aguzzava gli sguardi fissandoli
ora verso la piantagione di bambù ed ora verso i
grandi alberi e tendeva gli orecchi con profonda attenzione.
</p>

<p>
Vegliava da due ore, quando udì, a non molta distanza,
un grido rauco che rassomigliava ad un miagolìo ma infinitamente
più potente di quello che emettono i gatti.
</p>

<p>
Il marinaio s'alzò di scatto gettando all'intorno uno sguardo
inquieto. Quella nota gutturale, breve, l'aveva udita ancora:
era il grido della tigre.
</p>

<p>
— Mille terremoti!... — esclamò, impallidendo. — Ecco
un vicino molto pericoloso, che starebbe bene a casa di messer
Belzebù!... Se si avvicina, non so se la nostra scure ed
i nostri coltelli potrebbero impedirgli di divorarci!... Avessimo
almeno delle lancie!... To'!... E perchè no? La cosa mi
sembra possibile!&nbsp;—
</p>

<p>
I suoi sguardi erano caduti sulla legna raccolta che doveva
alimentare il fuoco, in mezzo alla quale aveva scorto
<span class="pagenum" id="Page_44">[44]</span>
due giovani bambù lunghi due o tre metri, canne leggiere
bensì, ma d'una resistenza a tutta prova e che gl'indiani
ed i giavanesi adoperano per fabbricare le aste delle loro
picche.
</p>

<p>
— Ecco quanto mi occorre per avere una buona arma superiore
alla scure, — disse.
</p>

<p>
Afferrò una di quelle canne, la spogliò delle foglie, estrasse
da una tasca una funicella ed in pochi istanti legò solidamente
il suo coltello all'estremità di quell'asta.
</p>

<p>
Aveva appena terminato, quando vide uscire da una
folta macchia un'ombra, la quale s'avanzava verso il fuoco
con grande lentezza, mostrando due occhi che avevano dei
bagliori verdastri. S'alzava, si abbassava fino a toccare col
ventre la terra, poi s'arrestava come se fosse indecisa o fiutasse
l'aria, poi si stirava come un gatto e agitava la sua
lunga e sottile coda.
</p>

<p>
Pareva però che non avesse molta fretta ad avvicinarsi
al campo, tenuta forse in rispetto dal fuoco, il quale proiettava
sulle piante vicine dei riflessi sanguigni.
</p>

<p>
— Una tigre od un grosso gatto selvatico? — si chiese
il marinaio, le cui inquietudini aumentavano. — Diavolo!
La cosa diventa seria e mi pare che valga la pena di tirare
le gambe ai compagni.&nbsp;—
</p>

<p>
Scivolò rapidamente sotto la tenda e scosse vigorosamente
Albani ed il mozzo, dicendo:
</p>

<p>
— Presto, uscite!... Un grave pericolo ci minaccia.
</p>

<p>
— Chi?... Cosa succede? — chiese l'ex-uomo di mare,
stropicciandosi vigorosamente gli occhi.
</p>

<p>
— Credo che si tratti d'una tigre, signore.
</p>

<p>
— D'una tigre?... Usciamo!&nbsp;—
</p>

<p>
Quando si trovarono all'aperto, videro l'animale tranquillamente
accovacciato a trenta passi dal fuoco.
</p>

<p>
Non era più possibile ingannarsi, trovandosi in piena luce:
era una vera tigre; ma di razza malese, più tozza, più bassa
di zampe e meno elegante di quelle reali del Bengala.
</p>

<p>
Quelle dell'Arcipelago della Sonda hanno il pelo più lungo
<span class="pagenum" id="Page_45">[45]</span>
e più spesso, le basette meno sviluppate, i ciuffi di pelo del
ventre e delle coscie sono invece meno abbondanti.
</p>

<p>
Sono feroci al pari delle altre, ma fanno più paura, poichè
hanno uno sguardo così falso, così minaccioso che fa male
a vederlo, e ordinariamente tengono la lingua penzolante e
la coda bassa.
</p>

<p>
La fiera, nello scorgere quei due uomini e quel ragazzo,
aveva alzata la testa emettendo un sordo brontolio che nulla
di buono pronosticava, ma non si era alzata. Solamente la
sua coda, che spazzava il terreno con moti convulsi, tradiva
od una certa inquietudine od un imminente scoppio di collera.
</p>

<p>
— È un vicino pericoloso, — disse il signor Albani, il
quale però non sembrava molto spaventato.
</p>

<p>
— San Gennaro ci protegga, — mormorò il mozzo, battendo
i denti.
</p>

<p>
— Cosa dobbiamo fare? — chiese il marinaio, che era
diventato assai pallido.
</p>

<p>
— Restiamo tranquilli, — rispose il veneziano. — Non
oserà avvicinarsi al fuoco.
</p>

<p>
— Non ci assalirà?...
</p>

<p>
— Non lo credo, ma non muovetevi, perchè questi animali
sono coraggiosi e se credono di essere minacciati, non esitano
a scagliarsi.
</p>

<p>
— E non possediamo nemmeno un fucile a pietra!... Nemmeno
una pistolaccia qualunque!... Signor Albani, bisogna
trovare il modo di fabbricarci delle armi innanzi a tutto o
le tigri ci mangeranno.
</p>

<p>
— Dopo la capanna verranno le armi e vi prometto che saranno
più formidabili dei fucili.
</p>

<p>
— Ma dove le troverete!...
</p>

<p>
— A suo tempo lo saprete e....
</p>

<p>
— Zitto signore, — disse il mozzo, interrompendolo.
</p>

<p>
Dalla parte della piantagione di bambù si erano udite le
foglie ad agitarsi, come se un grosso animale cercasse di
aprirsi il passo. La tigre aveva voltata la testa verso quelle
canne giganti, poi si era alzata agitando rapidamente la coda.
</p>

<p>
<span class="pagenum" id="Page_46">[46]</span>
</p>

<p>
— Che un'altra tigre si avvicini? — chiese il marinaio.
</p>

<p>
— O qualche preda? — disse il veneziano. — Sarebbe la
ben venuta.
</p>

<p>
— Per la tigre?
</p>

<p>
— E anche per noi, poichè ci leverebbe d'attorno questo
incomodo vicino.&nbsp;—
</p>

<p>
Le grandi canne continuavano intanto ad agitarsi e le foglie
a sussurrare, e la tigre diventava più attenta.
</p>

<p>
Ad un tratto una grossa ombra comparve sull'orlo della
piantagione e dopo una breve esitazione si diresse verso il
fuoco, come se fosse attratta da una irresistibile curiosità.
</p>

<p>
L'oscurità era troppo profonda perchè si potesse ben distinguerla,
ma le sue forme rassomigliavano a quelle d'un
tapiro o di un babirussa, animali molto comuni nelle isole
dell'Arcipelago Chino-Malese.
</p>

<p>
Quell'animale era già giunto a cento o centoventi passi,
quando il marinaio disse: — Guardate la tigre!&nbsp;—
</p>

<p>
Il felino era strisciato rapidamente e senza far rumore,
dietro ad una fila di cespugli e s'avanzava verso la preda,
con passo silenzioso, schiacciandosi, per così dire, contro terra.
</p>

<p>
D'improvviso si arrestò, si raccolse su sè stesso, poi s'innalzò
descrivendo una lunga parabola e piombò, con precisione
matematica, sul dorso dell'animale.
</p>

<p>
S'udì un grugnito acuto seguito dal grido gutturale e stridente
della belva, poi si videro i due avversarii dibattersi alcuni
istanti, quindi cadere l'uno sull'altro.
</p>

<p>
— Morti entrambi? — chiesero il marinaio ed il mozzo, che
avevano seguito con viva ansietà le fasi di quella lotta.
</p>

<p>
— No, — rispose Albani. — La tigre sta dissanguando
la preda.
</p>

<p>
— Canaglia! — esclamò il marinaio. — Ah!... se avessi
un fucile!...
</p>

<p>
— Eccola che si rialza, — disse il mozzo.
</p>

<p>
Infatti il formidabile felino, abbeveratosi col sangue caldo
della vittima, erasi rialzato. Girò due o tre volte attorno alla
preda, poi l'addentò per la nuca e malgrado fosse assai più
<span class="pagenum" id="Page_47">[47]</span>
grossa di lui, se la trascinò in mezzo alla piantagione per
divorarsela con suo comodo.
</p>

<p>
— Buona digestione, — disse il mozzo.
</p>

<p>
— E domani avremo della carne fresca, — aggiunse Albani.
</p>

<p>
— Che ne lasci per noi?... — chiese il marinaio.
</p>

<p>
— Quando si sarà sfamata se ne andrà, senz'altro occuparsi
degli avanzi. Sono certo di trovare domani, nella piantagione,
buona parte di quel disgraziato animale. Andate a
riposare ora, amici miei: comincio il mio quarto.
</p>

<p>
— Non tornerà la tigre?...
</p>

<p>
— Non lo credo, d'altronde in caso di pericolo vi chiamerò.&nbsp;—
</p>

<p>
I due marinai si ritirarono sotto la tenda ed il veneziano
si sedette presso il fuoco, dopo d'aver gettato sui tizzoni dell'altra
legna.
</p>

<p>
Il resto della notte passò senz'altri allarmi, però il signor Albani
ed il mozzo udirono, in mezzo alle foreste, urla di tigri,
grugniti e sibili i quali indicavano a sufficienza, come quell'isola
fosse ricca di selvaggina d'ogni specie e anche di animali
pericolosi.
</p>

<p>
Urgeva quindi fabbricarsi tosto una solida capanna, per non
correre il pericolo di venire assaliti o di passare le notti in
continui allarmi.
</p>

<p>
— Andiamo, amici, al lavoro — disse il veneziano, quando
spuntò il sole. — Prima di sera bisogna avere un ricovero.
</p>

<p>
— Non dimentichiamo però la carne lasciata dalla tigre,
signore — disse il marinaio. — Se continuiamo a mangiare
frutta, fra due settimane non potremo più reggerci in piedi.
</p>

<p>
— Con un po' di pazienza ci procureremo tutto, Enrico.
Pensa che siamo sprovvisti d'ogni cosa, che siamo i più miseri
di tutti i Robinson e che dovremo cominciare dalle cose
di prima necessità. Fra un mese spero di non udirti più a
lamentare.
</p>

<p>
— È lungo un mese, signore. Sapete che comincio a soffrire
per la mancanza del pane?...
</p>

<p>
— Fra poco il pane abbonderà.
</p>

<p>
<span class="pagenum" id="Page_48">[48]</span>
</p>

<p>
— Lo dite sul serio?...
</p>

<p>
— Sì, ma prima dovremo costruire il forno e per ora preferisco
avere una capanna.
</p>

<p>
— Diamine! Anche il forno! Avremo da lavorare molto,
prima di possedere tuttociò che è necessario alla nostra esistenza.
</p>

<p>
— In marcia!&nbsp;—
</p>

<p>
Lasciarono la tenda, armati della lancia e della scure e si
diressero verso la piantagione di bambù, la quale si estendeva
per un lungo tratto, costeggiando una specie di pantano che
conservava ancora delle traccie di umidità.
</p>

<p>
Quella piantagione era formata da parecchie varietà di
bambù. V'erano i <i>tuldo</i> che sono dei più grandi della specie,
che in soli trenta giorni acquistano un'altezza da quindici
a diciotto metri ed una grossezza di trenta centimetri; i
<i>balcua</i> chiamati dagl'indigeni <i>balcas-bans</i>, pure altissimi
ma sottili; i <i>blume</i> chiamati anche <i>hauer-tgiutgiuk</i>, armati di
spine ricurve e coperti di foglie assai strette; i bambù selvaggi
chiamati <i>teba-teba</i>, storti e pure spinosi, ed infine dei
bambù giganti, i più alti e più grossi di tutti, poichè toccano
sovente perfino trenta metri d'altezza con una circonferenza
di un metro e mezzo a due, ma che sono però i meno
solidi.
</p>

<p>
— Qui abbiamo quanto ci occorre — disse il veneziano. — Voi
non vi potete immaginare quante cose utilissime si possono
ricavare da queste piante.
</p>

<p>
— Da queste canne! — esclamò il marinaio, con tono incredulo. — Tutt'al
più serviranno a fare delle case.
</p>

<p>
— T'inganni, Enrico; anzi ti dirò che ben poche piante
sono preziose e più utili di queste.
</p>

<p>
— Sarei curioso di sapere a cosa ci potrebbero servire.
</p>

<p>
— Cominciamo dai germogli, se vuoi: ti piacciono gli
asparagi?
</p>

<p>
— Gli asparagi!... Ma cosa c'entrano quei deliziosi....
</p>

<p>
— Ah!... ti piacciono assai!... — lo interruppe il signor
Albani. — Allora ti dirò che le giovani gemme di queste
<span class="pagenum" id="Page_49">[49]</span>
canne, cucinate in acqua e condite, somigliano ai nostri
asparagi.
</p>

<div class="figcenter"><a id="fill-048a"></a>
  <img src="images/ill-048a.jpg" alt="" />
<p class="caption">Costruzione della capanna aerea. (Pag. <a href="#Page_50">50</a>).</p>
</div>

<p>
— Scherzate!...
</p>

<p>
— No, quando avremo una pentola e dell'olio, te li farò
assaggiare.
</p>

<p>
— Dell'olio! — esclamarono il marinaio ed il mozzo stupiti. — Ma
sperate di trovare degli olivi qui?...
</p>

<p>
— No, poichè qui non crescono, ma lo troverò anche senza
quelle piante.
</p>

<p>
— Uomo miracoloso!... — esclamò Enrico.
</p>

<p>
— Da questi bambù, specialmente da quello comune, si
può estrarre lo zucchero o meglio una materia zuccherina che
gl'indiani chiamano <i>tabascir</i>.
</p>

<p>
— Terremoto di Genova!
</p>

<p>
— Zitto, marinaio. I semi del bambù comune vengono mangiati
come riso da molte popolazioni dell'Indo-Cina.
</p>

<p>
— Anche il riso!...
</p>

<p>
— Non è tutto. Colle foglie e coi fusti schiacciati, poi
stemperati in acqua e uniti con un poco di cotone si ottiene
una buona carta molto usata dai Chinesi. Coi fusti
poi, tagliati a metà, si fanno condotti d'acqua per l'irrigazione
dei campi, oppure si adoperano come tegole, o si
fanno capanne solide e leggere, o aste per le lance, o scale,
o palizzate mentre quelli spinati servono per fare dei recinti
così formidabili da arrestare qualsiasi assalto. Colle
foglie poi si possono fabbricare dei panieri, delle stuoie, dei
tralicci, ecc.
</p>

<p>
Volete infine dei recipienti?... Basta tagliare un bambù
sopra e sotto i due nodi ed ecco un barilotto dove l'acqua si
conserverà benissimo. Volete anche una barca?... Tagliate
un bambù gigante, turate le due estremità, oppure serbate i
due nodi a prua ed a poppa ed ecco un'ottima scialuppa. Cosa
volete ottenere di più da una pianta?
</p>

<p>
— Ma queste canne sono meravigliose, signore!... — esclamò
il marinaio. — Come è utile sapere tante cose!... Io
non avrei ricavato nemmeno un bastone da queste canne,
<span class="pagenum" id="Page_50">[50]</span>
mentre invece sono così preziose!... Basterebbero questi
bambù per procurarci ciò che ci necessita.
</p>

<p>
— No, Enrico, non bastano, e nella foresta troveremo altre
piante più preziose che ci procureranno quello che non possono
darci queste. Basta: al lavoro, amici.&nbsp;—
</p>

<div class="chapter">
<h2 id="cap8"><span class="smcap">Capitolo VIII</span>
<span class="smaller">La capanna aerea</span></h2>
</div>

<p>
I tre uomini si misero al lavoro, abbattendo grande numero
di bambù, specialmente dei più alti, ma molti anche di quelli
spinosi, volendo il signor Albani costruire anche un recinto,
per meglio difendersi dagli assalti delle tigri e che potesse
anche servire per racchiudere gli animali che proponevasi
di addomesticare.
</p>

<p>
Atterrate le canne, il marinaio ed il mozzo cominciarono
a trasportarle alla spiaggia, di fronte alla piccola cala, avendo
scelto quel luogo per erigere la capanna, mentre il signor Albani,
armato della lancia, entrava nella piantagione per cercare
gli avanzi della grossa preda uccisa dalla tigre.
</p>

<p>
Doveva avere però un altro scopo, perchè di tratto in tratto
si arrestava, spostava i bambù ed esaminava il terreno con
profonda attenzione, scavando qua e là delle buche, talvolta
assai profonde. Pareva che volesse accertarsi della qualità
della terra su cui crescevano quelle canne giganti.
</p>

<p>
Aveva già fatto numerosi buchi servendosi della lancia,
quando si arrestò dinanzi a un piccolo bacino pieno d'acqua,
che si celava nel più fitto della piantagione.
</p>

<p>
Esaminò il fondo, essendo l'acqua limpidissima e pochissimo
alta, poi si risollevò, mormorando a più riprese:
</p>

<p>
— Credo d'aver trovate le mie pentole!... Se quest'acqua
non è stata assorbita, è segno che sotto lo strato di terra
vi è uno strato impenetrabile. — Si rimboccò le maniche,
<span class="pagenum" id="Page_51">[51]</span>
si denudò le braccia e le immerse, rimuovendo la terra del
fondo. Scavò per parecchi minuti esaminando sempre il
fango che levava, poi estrasse una materia grigiastra, lievemente
grassa.
</p>

<p>
— Argilla, — disse, con una certa soddisfazione. — Non
mi ero ingannato; ho trovato le mie pentole.&nbsp;—
</p>

<p>
Continuò a scavare ricavando dell'altra argilla, ne fece
una grossa palla che avvolse nella propria giacca, poi continuò
a inoltrarsi nella piantagione, seguendo una specie di
sentiero cosparso di bambù spezzati o piegati, che doveva
essere stato aperto dal felino. Dopo dieci minuti giungeva
in una piccola radura in mezzo alla quale scorse, distesa a
terra, una grossa carcassa semi-spolpata e sanguinante.
</p>

<p>
— Adagio, — mormorò, impugnando la lancia. — La tigre
può trovarsi vicina.&nbsp;—
</p>

<p>
Fiutò più volte l'aria per sentire se c'era odore di selvatico,
odore che tradisce la presenza di quei grossi e feroci
felini, poi s'avanzò cautamente, guardando dinanzi, a
destra ed a sinistra.
</p>

<p>
La preda abbattuta dalla tigre era un babirassa, animale
grosso come un cervo, la cui carne è eccellente avendo il
gusto di quella del cinghiale. Attorno alle ossa vi era ancora
tanta polpa da nutrire dieci uomini affamati.
</p>

<p>
Tagliò un bel pezzo che pesava parecchi chilogrammi, poi
abbandonò rapidamente quel luogo pericoloso, temendo di
venire sorpreso dal felino, il quale forse sonnecchiava nei
dintorni.
</p>

<p>
Quando uscì dalla piantagione, il marinaio ed il mozzo
stavano trasportando gli ultimi bambù.
</p>

<p>
— Avete trovata la colazione, signore? — chiese Enrico.
</p>

<p>
— Sì, amico, e anche delle pentole.
</p>

<p>
— Delle pentole!... Eh! via, scherzate?
</p>

<p>
— Non dico di averle trovate già fatte e pronte per metterle
sul fuoco, ma porto con me dell'argilla per fabbricarle.
</p>

<p>
— Ma voi siete la provvidenza in persona, signore! Mio
<span class="pagenum" id="Page_52">[52]</span>
Piccolo Tonno, ti farò assaggiare il <i>giupin</i>!... Terremoto di
Genova! Ti leccherai le dita!...
</p>

<p>
— Ed i maccheroni, signor Emilio?... Ah!... Cosa darei
per averne un piatto!... Altro che <i>giupin</i>!
</p>

<p>
— Ehi, furfante! Non disprezzare il <i>giupin</i>! — esclamò
il marinaio.
</p>

<p>
— Non vale i maccheroni, — ribattè il mozzo. — Vorrei
preparartene un piatto a mio modo e scommetterei che mangeresti
anche il piatto, marinaio.
</p>

<p>
— Roba da napoletani!...
</p>

<p>
— Lave del Vesuvio! Disprezzare i maccheroni! Tu perdi
la testa, marinaio!
</p>

<p>
— Il <i>giupin</i>, ti dico!...
</p>

<p>
— I maccheroni!...
</p>

<p>
— Avete finito? — chiese il signor Emilio, che rideva,
vedendoli arrabbiarsi pei loro piatti favoriti. — Litigate pei
maccheroni e per la zuppa alla marinara, mentre non possiamo
avere nè l'uno nè l'altra, anzi non abbiamo nemmeno
i recipienti dove cucinarle. Calmatevi, ragazzi miei, e
pensiamo invece a fabbricarci il ricovero, innanzi a tutto.
</p>

<p>
— Credo che abbiate ragione, signor Albani, — disse il
marinaio. — Parliamo di cose che sono ancora molto lontane
o che forse non potremo mai avere.
</p>

<p>
— Col tempo, chissà!...
</p>

<p>
— Sperate di farmi mangiare la zuppa?...
</p>

<p>
— Ed anche i maccheroni, forse.
</p>

<p>
— Ah! signore! — esclamò il mozzo, cogli sguardi ardenti.
</p>

<p>
— Basta, andiamo alla spiaggia..&nbsp;—
</p>

<p>
Il marinaio ed il mozzo si caricarono degli ultimi bambù
e si diressero verso la costa, mentre il signor Albani si dirigeva
verso un folto macchione dai cui alberi pendevano
delle numerose corde vegetali, che pareva avessero delle lunghezze
straordinarie.
</p>

<p>
— Ecco le funi per i nostri bambù, — mormorò. — Abbiamo
tutto sottomano.&nbsp;—
</p>

<p>
<span class="pagenum" id="Page_53">[53]</span>
</p>

<p>
Quelle specie di liane erano <i>rotang</i> (calamus), fibre assai
resistenti, che appartengono alla famiglia delle palme, assai
comuni in tutto l'Arcipelago Indo-Malese. Sono arrampicanti
grossi pochi centimetri, ma sono i più lunghi di tutti,
poichè raggiungono perfino i trecento metri.
</p>

<p>
Resistono lungamente anche in acqua ed i Malesi, i Burghisi
ed anche i Giavanesi, se ne servono per formare l'attrezzatura
dei loro piccoli velieri.
</p>

<p>
Ne tagliò parecchi, poi raggiunse i compagni per cominciare
subito la costruzione, volendo prima di sera mettersi
al coperto contro un ritorno offensivo della tigre o di altre
sue compagne.
</p>

<p>
Avendo a sua disposizione dei bambù assai lunghi e resistenti,
il veneziano decise di abbandonare la solita forma
delle capanne per costruirne invece una aerea, adottando il
sistema dei Dayachi, veri maestri in tali costruzioni, arditissime
sì, ma ben più sicure delle altre, contro gli attacchi
di qualunque avversario.
</p>

<p>
Per poter lavorare più rapidamente e con maggior comodo,
costruì dapprima una lunga scala giovandosi di quattro
bambù lunghissimi e di altri più brevi e più sottili pei
piuoli, poi tracciò sul terreno un rettangolo perfetto che
doveva servire di base all'intera capanna.
</p>

<p>
— A noi due, Enrico, — disse poscia. — E tu, Piccolo
Tonno, va' a raccogliere intanto i <i>rotang</i> che ho tagliati.&nbsp;—
</p>

<p>
Scelse trenta bambù della specie gigante, li fece tagliare
onde avessero tutti l'eguale lunghezza, quindi li dispose
lungo le linee del rettangolo, mentre il marinaio, sull'alto
della scala l'incrociava a metà, legandoli solidamente coi
<i>rotang</i> recati dal mozzo.
</p>

<p>
A operazione finita, tutti quei bambù rassomigliavano a
tanti X, le cui basi erano state infisse nel suolo, mentre le
punte estreme dovevano servire a ricevere le traverse di
sostegno destinate al piano della capanna. Si rifocillarono
con un pezzo di babirassa arrostito dal mozzo, poi si rimisero
al lavoro con febbrile attività, sulla cima dei bambù.
</p>

<p>
<span class="pagenum" id="Page_54">[54]</span>
</p>

<p>
Alle quattro tutte le punte erano già riunite fra di loro
con numerose traverse. Allora cominciarono a riempire i
vuoti adoperando i bambù più grossi, formando il pavimento
della capanna aerea che rinforzavano con continue legature.
</p>

<p>
La notte li sorprese, mentre stavano collocando a posto
gli ultimi bambù.
</p>

<p>
— Basta, — disse il signor Albani, che era madido di
sudore. — In questa prima giornata abbiamo fatto fin troppo
e non bisogna stremare le nostre forze. Per questa notte ci
accontenteremo di dormire a cielo scoperto.
</p>

<p>
— È una costruzione ammirabile, signore, — disse il marinaio
che era orgoglioso del lavoro fatto.
</p>

<p>
— Solida, leggiera e sicura.
</p>

<p>
— Non saliranno le tigri?
</p>

<p>
— Siamo a dodici metri dal suolo e non credo che con
un salto possano giungere fino a noi.
</p>

<p>
— Ma.... ed il camino? Non s'incendierà la nostra capanna,
cucinando quassù?
</p>

<p>
— Possiamo costruirlo con dei sassi, ma preferisco fabbricarlo
nel recinto, Enrico.
</p>

<p>
— Ah!... Inalzeremo anche una cinta?
</p>

<p>
— Sì, per i nostri animali.
</p>

<p>
— Per quali animali? — chiese il marinaio, stupito.
</p>

<p>
— Per quelli che prenderemo, e costruiremo anche una
uccelliera.
</p>

<p>
— Che possiamo prendere degli animali, sia pure, ma degli
uccelli!... Volete fabbricare anche delle reti?...
</p>

<p>
— Delle reti no, ma ottenere del vischio sì. Ho scorto un
albero che ce lo darà.
</p>

<p>
— Lampi di Giove!... Io comincio a credere che su quest'isola
deserta ingrasserò!... Quanti Robinson c'invidierebbero!
E dire che noi siamo sbarcati con una semplice scure
e con due coltelli!... Signor Albani, se voi realizzerete tutte
le vostre promesse, io non lascierò più quest'isola, nemmeno
se venissero dieci navi a levarmi.
</p>

<p>
— Fra un mese, spero che non ci mancherà nulla.&nbsp;—
</p>

<p>
<span class="pagenum" id="Page_55">[55]</span>
</p>

<p>
La cena fu magra quella sera, non avendo avuto tempo
per procurarsi nemmeno delle frutta, ma s'accontentarono
egualmente. Dopo quattro chiacchiere rizzarono la tenda in
cima al pavimento della capanna e s'addormentarono profondamente.
</p>

<p>
Il loro sonno non fu interrotto da alcun avvenimento.
Forse la tigre era ritornata, ma non osò assalire quell'abitazione
che doveva avere, almeno di notte, un aspetto formidabile.
</p>

<p>
All'indomani, appena sorto il sole, si rimettevano al lavoro
con nuova lena. Non essendo però il mozzo necessario,
avendo ormai issati sulla piattaforma tutti i bambù occorrenti,
lo mandarono sulla spiaggia a far raccolta di ostriche
e di granchi e possibilmente di uova d'uccelli, avendo scorto
numerosi nidi di volatili scoglieri.
</p>

<p>
Durante il mattino, Albani ed il marinaio rizzarono i sostegni
delle pareti e le traverse del tetto, il quale doveva
essere a due pioventi, e prepararono anche un certo numero
di tegole, spaccando a metà dei bambù di media grossezza.
</p>

<p>
Il mozzo intanto non aveva perduto tempo ed aveva fatta
un'ampia provvista di crostacei, di ostriche e anche di uova
di uccelli marini trovate fra le rupi della costa. Aveva però
portato anche varie specie di aranci chiamati dai malesi
<i>giàruk</i> ed alcuni di quelli, grossi come la testa di un ragazzino,
prodotti dal <i>citrus docunanus</i> e che in quelle regioni
sono conosciuti sotto il nome di <i>buâ kadarigsa</i>.
</p>

<p>
Il lavoro proseguì con alacrità anche nel pomeriggio. Il
veneziano ed il marinaio coprirono il tetto colle tegole di
bambù, sovrapponendovi delle larghe e lunghe foglie di banani,
recate dal Piccolo Tonno, quindi alzarono le pareti intrecciando
giovani canne e foglie, ma che si riservavano
più tardi di rinforzare con bambù più resistenti per potere,
nel caso, far fronte anche ad un attacco violento, sia da
parte degli animali come degli uomini.
</p>

<p>
Rimaneva da costruire la cinta, ma non essendo pel momento
necessaria, decisero di innalzarla in tempi migliori
<span class="pagenum" id="Page_56">[56]</span>
e d'occuparsi pel momento delle armi, poichè avevano notato
delle tracce numerose di grossi animali nei dintorni
della capanna. Essendo però troppo stanchi per intraprendere
una marcia nell'interno dell'isola, avendo il signor
Albani dichiarato che per avere delle armi potenti gli occorreva
innanzi a tutto trovare un albero, ma che non aveva
ancora scorto nei dintorni, il terzo giorno lo impiegarono
nel fabbricare delle stoviglie. L'argilla non era stata dimenticata.
Il previdente veneziano l'aveva tenuta all'ombra
di alcuni cespugli, in un luogo umido.
</p>

<p>
Andò a prendere la grossa palla, la bagnò per bene e si
mise a fabbricare dapprima una specie di pentola, un po'
informe è vero ma sufficiente pei loro bisogni, poi due pentolini
e finalmente tre tondi.
</p>

<p>
Espose quei suoi capilavori al sole onde si seccassero a
perfezione, per non correre il pericolo di vederli scoppiare
esponendoli subito al fuoco, poi la mattina del quinto giorno
li pose a cucinare a lenta fiamma.
</p>

<p>
Tre ore dopo i naufraghi della <i>Liguria</i> possedevano la
loro pentola, i loro tegami, i loro piatti e perfino delle forchette
e dei cucchiai di legno, fabbricati dal marinaio col
legno duro d'un <i>nipa</i>, una specie di palma che cresceva
presso la costa.
</p>

<p>
Quel giorno assaggiarono il primo brodo, avendo avuto
le fortuna di uccidere, con una sassata fortunata, una cacatua
nera che si era impigliata in mezzo ad un folto
cespuglio spinoso.
</p>

<p>
I Robinson cominciavano già ad essere contenti.
</p>

<div class="chapter">
<p>
<span class="pagenum" id="Page_57">[57]</span>
</p>

<h2 id="cap9"><span class="smcap">Capitolo IX</span>
<span class="smaller">Gli alberi del veleno</span></h2>
</div>

<p>
Erano appena cessate le ultime strida degli uccelli notturni,
quando i naufraghi abbandonarono la capanna, per
mettersi in cerca dell'albero necessario per le armi che intendevano
di procurarsi.
</p>

<p>
Le tenebre lottavano penosamente contro la luce che invadeva
rapidamente lo spazio, tingendo il mare di splendidi
riflessi madreperlacei con scintillii d'argento, ma che accennavano
a diventare rapidamente d'oro.
</p>

<p>
Per l'aria volavano ancora pesantemente alcuni di quei
grossi pipistrelli chiamati dai malesi <i>kuleng</i> e dai naturalisti
<i>pteropus edulis</i>, bruttissimi, col corpo delle dimensioni
d'un piccolo cane, colle ali così larghe che unite misurano
un metro e perfino un metro e trenta centimetri. Ma già
cominciavano ad alzarsi fra i rami degli alberi bande di
pappagalli colle penne splendide; delle coppie di superbi
chimancus albas, grossi come piccioni, col becco lungo e
sottile, le penne nere, vellutate, a riflessi verdi fino a mezzo
corpo e quelle posteriori più candide della neve e terminanti
in due lunghe barbe arricciate; di <i>epimachus speciosus</i>,
grossi come i falchi comuni, colle penne nere che parevano
di seta, con certe sfumature indefinibili e con delle
code lunghe un buon mezzo metro, sottilissime e con riflessi
d'oro e stormi di graziosi <i>cicinnurus regius</i>, grandi come i
nostri tordi, colle piume del dorso rosso-cupe con screziature
d'argento, il collare verde-dorato, il petto bianco e con
due grossi ciuffi di piume sotto la gola, rossicci e verdastri.
</p>

<p>
Tutti questi bellissimi volatili volteggiavano senza manifestare
alcun timore, appressandosi talvolta ai naufraghi
come se nulla avessero da paventare da parte di quegli
uomini, il che indicava come non ne avessero prima mai
veduti.
</p>

<p>
<span class="pagenum" id="Page_58">[58]</span>
</p>

<p>
Oltrepassata la piantagione dei bambù, Albani guidò i
compagni in mezzo ad una fitta foresta, i cui tronchi erano
così uniti, da rendere spesso il passaggio assai difficile.
</p>

<p>
I rami e le foglie di tutte quelle piante s'intrecciavano
in una confusione indescrivibile, impedendo alla luce di giungere
fino a terra, mentre migliaia e migliaia di <i>rotang</i> s'attortigliavano
attorno ai fusti o s'allungavano fra i cespugli
o pendevano in forma di festoni o formavano delle vere reti,
contro le cui maglie la scure talvolta si trovava impotente.
</p>

<p>
La flora indo-malese, così ricca, così svariata, pareva che
si fosse concentrata in quella foresta, che sembrava si estendesse
su quasi tutta l'isola. Si vedevano là delle piante che
avrebbero potuto fornire, ai poveri naufraghi della <i>Liguria</i>,
mille cose utilissime, ma il signor Albani pareva che pel
momento non si occupasse di loro e non si arrestava dinanzi
ad alcuna, nè rispondeva alle domande dei compagni, i quali,
pur avendo poca conoscenza di quegli alberi, avevano scoperti
dei manghi e dei cocchi carichi di frutta deliziose.
</p>

<p>
Ad un tratto però, il veneziano si lasciò sfuggire un grido:
</p>

<p>
— Finalmente!&nbsp;—
</p>

<p>
Erano giunti sul margine d'una piccola radura in mezzo
alla quale si rizzava isolato un grande albero, alto più di
trenta metri, col tronco dritto, snello, senza nodi fino a tre
quarti d'altezza e coperto da un fogliame folto di colore
verde-cupo.
</p>

<p>
Per un raggio di trenta e più metri, il terreno era spoglio
d'ogni vegetale, e anche le piante che crescevano al
di là di quelle zone apparivano malaticcie e colle foglie
semi-ingiallite, come si trovassero a disagio presso quel solitario.
</p>

<p>
— Non levatevi il berretto, — disse Albani.
</p>

<p>
— Per quale motivo, signore? — chiese il marinaio.
</p>

<p>
— Perchè le emanazioni di quest'albero non mancherebbero
di procurarvi delle emicranie acute.
</p>

<p>
— Che specie d'albero è quello?
</p>

<p>
— Uno dei più velenosi che esistano: è il <i>bohon-upas</i>.
</p>

<p>
<span class="pagenum" id="Page_59">[59]</span>
</p>

<p>
— Viriamo di bordo, signore.
</p>

<p>
— Al contrario, Enrico. È la pianta che cercavo per fabbricare
le nostre armi.
</p>

<p>
— Volete adoperare il veleno di quell'albero?
</p>

<p>
— Sì, e ti assicuro che è potente.
</p>

<p>
— Io ho udito parlare ancora di questi <i>upas</i> a Giava, signore,
ed anche a Sumatra.
</p>

<p>
— Ti credo.
</p>

<p>
— Volete avvelenare delle freccie col succo di quella
pianta?...
</p>

<p>
— Sì, Enrico.
</p>

<p>
— Ma come faremo a estrarlo?
</p>

<p>
— Come fanno i selvaggi del Borneo: ora lo vedrai.&nbsp;—
</p>

<p>
Il veneziano aveva recato con sè un pentolino ed una canna
di bambù tagliata per metà e aguzzata ad una estremità.
Afferrò la scure e fece ai piedi dell'albero una profonda incisione,
cacciandovi dentro il cannello. Vi mise sotto il pentolino,
poi si ritrasse sollecitamente sotto il bosco, invitando
i compagni a seguirlo.
</p>

<p>
— Non è prudente respirare le esalazioni di quel succo
velenoso, — disse. — Si corre il pericolo di perdere i denti
e di contrarre dei dolori difficili a guarirsi. Attendiamo qui
che il recipiente si riempia.
</p>

<p>
— Ma così potente è il veleno di quell'albero? — chiese
il marinaio.
</p>

<p>
— Tanto potente, che come vedi, nessuna pianta può crescere
sotto l'ombra di quel solitario e che gli uccelli che si
posano inavvertentemente sui suoi rami, cadono fulminati.
Se tu ti sdraiassi sotto quell'ombra, non tarderebbero a coglierti
dei dolori e se tu non avessi un berretto, potresti
perdere i tuoi capelli.
</p>

<p>
— E voi userete quel veleno?...
</p>

<p>
— So come si deve adoperarlo, avendo veduto parecchie
volte i Kajan del Borneo a raccoglierlo e poi manipolarlo.
</p>

<p>
— Un uomo colpito da una freccia intinta nel succo dell'<i>upas</i>,
muore?...
</p>

<p>
<span class="pagenum" id="Page_60">[60]</span>
</p>

<p>
— Sì, in capo a dieci o quindici minuti. Sembra che il
principio venefico dell'<i>upas</i>, secondo le ultime ricerche fatte
dai naturalisti, consista in un alcaloide vegetale ed in un
acido che non fu ancora determinato.
</p>

<p>
L'uomo colpito da una freccia avvelenata prova subito
un tremito convulso, una debolezza estrema, poi un'ansietà
penosa, difficoltà di respirazione, quindi vomiti, convulsioni
tetaniche e spira fra dolori atroci.
</p>

<p>
— E non vi sono rimedi contro tale veleno?...
</p>

<p>
— È difficile la guarigione, però alcuni feriti sono sopravvissuti,
essendo stati curati con grande quantità di bibite
alcooliche. Anche l'ammoniaca si dice che abbia dato buoni
risultati.
</p>

<p>
— Ma basta bagnare le freccie nel succo, perchè diventino
micidiali?...
</p>

<p>
— No, bisogna prima lasciarlo condensarsi al sole, poi mescolarlo
con altri succhi. Se avessimo del tabacco sciolto in
un po' d'acqua basterebbe, ma non possedendone, troverò
di meglio.
</p>

<p>
— Un'altra pianta velenosa?...
</p>

<p>
— No, del succo di <i>gambir</i>. Ho veduto già parecchie di
quelle piante e so dove trovarle.
</p>

<p>
— Il succo dell'<i>upas</i> solo non basterebbe?...
</p>

<p>
— Sì, ma perde facilmente le sue qualità venefiche, mentre
mescolato al <i>gambir</i> si conserva per un anno. Andiamo
a vedere se il pentolino è pieno.&nbsp;—
</p>

<p>
Il recipiente era già quasi colmo d'un succo lattiginoso,
il quale continuava a scendere abbondantemente dall'incisione
fatta. Il veneziano lo rimescolò con un bastoncino, poi
affidò il pentolino al mozzo, dicendogli:
</p>

<p>
— Non temere nulla; il succo appena scolato non ha alcuna
efficacia e anche se delle goccie ti lordassero le mani,
nulla ti accadrebbe.&nbsp;—
</p>

<p>
Si rimisero in cammino per tornare alla capanna, ma il
signor Albani continuava a guardare gli alberi, come se cercasse
qualche altro vegetale. Avevano già percorso mezzo chilometro,
<span class="pagenum" id="Page_61">[61]</span>
quando indicò ai compagni una pianta sarmentosa
coperta d'una corteccia rosso-cupa, con piccoli rami cilindrici
e foglie ovali terminanti in una punta acuta e liscia d'ambo
le parti, ma verso il picciuolo armate di spine uncinate.
</p>

<p>
— Ecco un <i>gambir!</i> — esclamò. — Raccogliamo queste foglie. — Stava
per alzare le mani, quando si volse bruscamente.
</p>

<p>
— To'!... To'!... — esclamò. — Ecco un arbusto che raddoppierà
la potenza del veleno dell'<i>upas</i>.
</p>

<p>
— Un'altra pianta velenosa? — chiese il marinaio.
</p>

<p>
— Sì, Enrico, e forse più terribile, poichè si dice che il
succo introdotto nella circolazione del sangue ha un effetto
più rapido producendo il tetano e quindi la morte. Tu raccogli
le foglie del <i>gambir</i>, mentre io mescolo al succo dell'<i>upas</i>
alcune goccie di questo <i>cetting</i> (<i>strichnos tientè</i>).&nbsp;—
</p>

<p>
Fece un'incisione nell'arbusto che si era attortigliato attorno
ad una palma <i>sontar</i> e lasciò che l'umore lattiginoso
si mescolasse con quello dell'<i>upas</i>, mentre i marinai facevano
un'ampia provvista di foglie di <i>gambir</i>.
</p>

<p>
Quand'ebbero terminato lasciarono la foresta, non senza
aver prima fatta raccolta di frutta di <i>durion</i> e di grossi
aranci.
</p>

<p>
Ritornati alla capanna e rifocillatisi alla meglio con ostriche,
crostacei e frutta, il signor Albani si mise al lavoro
per preparare le armi.
</p>

<p>
Espose al sole il veleno perchè si condensasse, mise a bollire
nella pentola le foglie di <i>gambir</i> dalle quali si estrae,
dopo sessanta ore di cottura, quella sostanza bruno-scura,
di consistenza elastica, conosciuta in commercio col nome
appunto di <i>gambir</i> e che viene impiegato per fissare i colori,
specialmente sulle stoffe di seta, ma che i bornesi ed i malesi
adoperano invece per far meglio aderire i succhi velenosi
alle loro armi ed alle loro freccie.
</p>

<p>
Ciò fatto fece accendere un grande fuoco e mise ad arroventare
due delle sbarre di ferro dei pennoni, scelte fra le
più regolari e le meno grosse.
</p>

<p>
— Ma cosa fate? — chiedeva insistentemente il marinaio,
<span class="pagenum" id="Page_62">[62]</span>
il quale seguiva con viva curiosità quelle diverse operazioni,
ma senza capire gran cosa.
</p>

<p>
— Aspetta un po', — rispondeva il bravo veneziano.
</p>

<p>
Aveva tagliato da una pianta dei rami che avevano un
diametro di tre centimetri, una lunghezza di un metro e
mezzo, rigorosamente diritti, e li aveva spogliati accuratamente
dalle foglie.
</p>

<p>
Attese che l'asta del pennone fosse ben infuocata, poi cominciò
a forare uno di quei bastoni, invitando il marinaio
a imitarlo con un altro ramo.
</p>

<p>
Rinnovando parecchie volte l'operazione, dopo due ore i
due bastoni erano interamente traforati.
</p>

<p>
— Il più è fatto, — disse il veneziano. — Ora fabbrichiamo
le frecce.
</p>

<p>
— Una parola, signore, — disse il marinaio. — Ma dove
sono gli archi?... Questi bastoni traforati non si piegano.
</p>

<p>
— Niente archi.&nbsp;—
</p>

<p>
Il marinaio ed il mozzo lo guardarono con stupore.
</p>

<p>
— Gli archi sono difficili da maneggiare e poi occorre
un legno adatto che queste piante non possono darci. Io ho
preferito costruire delle <i>sumpitan</i> come usano quasi tutti i
popoli della Malesia.
</p>

<p>
— Cosa sono queste <i>sumpitan</i>?
</p>

<p>
— Delle cerbottane. Sono armi di grande precisione e si
maneggiano con grande facilità.
</p>

<p>
— Ma voi siete un uomo straordinario, signor Albani! — esclamò
Enrico. — E sperate colle vostre cerbottane di uccidere
gli animali feroci?...
</p>

<p>
— Certo, amico mio.
</p>

<p>
— Ma gli animali colpiti dalle frecce avvelenate, si possono
mangiare?...
</p>

<p>
— No, ma adopereremo delle frecce non avvelenate. Basta:
continuiamo il nostro lavoro.&nbsp;—
</p>

<p>
Il signor Albani aveva raccolto delle canne sottili di giovani
bambù e le aveva tagliate, dando a ciascuna una lunghezza
di venti centimetri. Adattò all'estremità di ognuno
<span class="pagenum" id="Page_63">[63]</span>
uno spino assai acuto fornitogli dai bambù selvaggi e all'altra
una specie di tappo di midolla vegetale, in forma di
cono, del calibro della canna delle cerbottane.
</p>

<p>
Prese le sue armi ed i suoi dardi ed invitò gli amici a
seguirlo. Presso un macchione di palme una banda di kakatoe
nere, splendidi uccelli grossi come un gufo, col capo sormontato
da un ciuffo di piume, stava appollaiata fra i rami,
cicalando a piena gola.
</p>

<p>
Il veneziano introdusse una freccia nella cerbottana, accostò
questa alle labbra e dopo d'aver mirato con grande
attenzione, soffiò con forza.
</p>

<p>
Il leggiero dardo s'innalzò rapidamente e andò a colpire
una delle più grosse kakatoe. L'uccello, ferito sotto la gola,
con una precisione così straordinaria che indicava come il
cacciatore fosse già assai esperto nel maneggio di quell'arma,
interruppe bruscamente i suoi cicalecci e cadde a terra starnazzando
disperatamente le ali.
</p>

<p>
Il mozzo fu lesto a raccoglierlo e scappò verso la capanna
gridando:
</p>

<p>
— Vado a metterlo allo spiedo.
</p>

<p>
— Che colpo maestro!... — esclamò il marinaio, la cui
sorpresa non aveva più limiti. — Ma voi avete adoperato ancora
queste canne?
</p>

<p>
— Sì, a Pontianak, — rispose il veneziano, sorridendo.
</p>

<p>
— E credete che riuscirò anch'io a colpire gli uccelli?...
</p>

<p>
— La cosa non è poi tanto difficile. Fra tre settimane, esercitandoti
tutti i giorni, potrai diventare un abile cacciatore.
</p>

<p>
— Ora che possediamo le armi, che cosa ci procurerete,
signor Albani?...
</p>

<p>
— Il pane.
</p>

<p>
— Il pane!... E ne troverete?...
</p>

<p>
— Ho già veduto stamane delle piante che contengono
la farina e domani andremo a tagliarle. Poi, se non sopravvengono
degli incidenti, penseremo al resto. Andiamo a cenare,
Enrico: abbiamo bisogno di un arrosto, dopo tanti molluschi
e tante frutta.&nbsp;—
</p>

<div class="chapter">
<p>
<span class="pagenum" id="Page_64">[64]</span>
</p>

<h2 id="cap10"><span class="smcap">Capitolo X</span>
<span class="smaller">Il pane dei Robinson</span></h2>
</div>

<p>
Il giorno seguente, armati delle loro cerbottane e di numerose
freccie, raccolte in un turcasso ricavato da quei preziosissimi
bambù, lasciavano la capanna per mettersi in cerca
della farina, facendosi ormai sentire vivamente a tutti il
desiderio di avere del pane o qualche sostanza che potesse
surrogarlo.
</p>

<p>
La grande foresta non era lontana, sicchè in pochi minuti
si trovarono sotto le vôlte di verzura.
</p>

<p>
Prima però di mettersi in cerca delle piante che aveva
già scorte, il previdente veneziano voleva accertarsi se esisteva
qualche sorgente d'acqua limpida, poichè le liane che
fino allora li avevano dissetati cominciavano a diventare
rade ed il piccolo fossato, dal cui fondo era stata presa la
creta, erasi prontamente disseccato.
</p>

<p>
Le loro ricerche non furono però lunghe. In un angolo
remoto della foresta scopersero un bacino d'acqua sorgiva, situato
sulla cima di un rialzo di terra, ciò permetteva di farla
scendere fino alla capanna adoperando dei canali di bambù.
</p>

<p>
Contentissimi per quella scoperta si misero in cerca delle
piante che dovevano fornir loro della farina, piante che sono
molto numerose e svariate, e che crescono senza coltura alcuna
in tutte le isole del grande Arcipelago Indo-Malese.
</p>

<p>
Disgraziatamente pareva che in quell'isola mancasse la
specie più pregiata, poichè il signor Albani non riusciva a
scorgere nè i <i>metroscilon sagus</i> nè i <i>metroscilon rumphii</i> che
sono gli alberi <i>sagu</i> più produttivi ed anche i più comuni.
</p>

<p>
Guardava tutti gli alberi con attenzione, si cacciava in
mezzo ai macchioni più folti, ritornava sui propri passi, ma
invano. Saliva anche sui poggi e s'arrampicava sugli alberi
più alti sperando di scorgere le foglie gigantesche di quelle
preziose piante, ma nulla.
</p>

<div class="figcenter"><a id="fill-064a"></a>
  <img src="images/ill-064a.jpg" alt="" />
<p class="caption">Due giorni dopo il forno funzionava a meraviglia ed i biscotti si accumulavano.... (Pag. <a href="#Page_68">68</a>).</p>
</div>

<p>
<span class="pagenum" id="Page_65">[65]</span>
</p>

<p>
— Amici miei, — diss'egli, scoraggiato. — Temo di dover
mancare alla mia promessa.
</p>

<p>
— Non trovate le vostre piante? — chiese il marinaio.
</p>

<p>
— Credevo di aver scorto dei <i>sagu</i>, ma invece mi sono
ingannato.
</p>

<p>
— Ma cosa sono questi <i>sagu?</i>...
</p>

<p>
— Degli alberi che nel loro interno contengono una specie
di farina eccellente ed in grande quantità. Sono le piante
più preziose, poichè da una sola si può ricavare tanto pane
da nutrire un uomo per un anno intero.
</p>

<p>
— Terremoti di Genova!
</p>

<p>
— È come te la racconto, amico. Una pianta che chiede
otto o dieci giorni di lavoro per trasformare la farina che
contiene in pane, che produce trecento chilogrammi di fecola
assai nutritiva, ossia milleottocento pani, e quattro o cinque
di questi bastano pel nutrimento giornaliero d'un uomo.
</p>

<p>
Si è calcolato ciò che costerebbe il lavoro d'estrazione
della fecola e della fabbricazione del pane e si è constatato
che con tredici lire si può avere del buon biscotto per tutto
l'anno.
</p>

<p>
— Ma dove crescono quelle piante prodigiose?...
</p>

<p>
— In tutta la Malesia.
</p>

<p>
— Se si potesse acclimatizzarle anche in Italia, più nessuno
soffrirebbe la fame. Con cinque alberi ogni famiglia
ne avrebbe abbastanza.
</p>

<p>
— È vero, Enrico, ma nessuno invece ha mai tentata la
coltivazione di <i>sagu</i> nei nostri climi, mentre invece potrebbero
forse svilupparsi benissimo nella nostra Sicilia.
</p>

<p>
— Ed è eccellente il pane di <i>sagu?</i>...
</p>

<p>
— Buonissimo, anzi si comincia a diffondere anche in
Europa. Ora adoperano la farina granulata nelle minestre,
ma verrà un giorno che vedremo anche il pane in commercio.
</p>

<p>
— E noi che ci troviamo qui, nei paesi dove quegli alberi
crescono, non potremo averlo?... Mi dispiace, signor Albani.
Sentivo il bisogno di aver un po' di pane.
</p>

<p>
<span class="pagenum" id="Page_66">[66]</span>
</p>

<p>
— Del pane ne avrete, ma sarà di qualità inferiore.
</p>

<p>
— Non importa, signore, — dissero il marinaio ed il
mozzo.
</p>

<p>
— Seguitemi: ho veduto parecchie <i>arenghe saccarifere</i> che
ci forniranno della farina e qualche cosa d'altro non meno
importante.&nbsp;—
</p>

<p>
Ritornò sui proprii passi, fece attraversare ai compagni
parecchie macchie d'alberi grandissimi e s'arrestò dinanzi
ad un gruppo di piante d'aspetto maestoso, che rassomigliavano
alle palme, col tronco grosso e liscio e colle foglie piumate
che sostenevano dei grappoli di frutta rotonde.
</p>

<p>
— Ecco degli alberi preziosissimi, — disse il veneziano. — Sono
forse i più utili di quanti crescono nell'Arcipelago della
Sonda.
</p>

<p>
— Io non vedo che delle frutta, signore, — disse il marinaio. — E
forse con quelle che si fa il pane?...
</p>

<p>
— No, quantunque anche quelle frutta siano mangiabili,
privandole però prima accuratamente della corteccia, essendo
velenosa.
</p>

<p>
Ascoltatemi e vi dirò quante cose noi possiamo ricavare
da queste piante: nel tronco contengono della fecola nutritiva
che le popolazioni povere delle isole mangiano sia
sotto forma di pane, sia in minestra. Non è così delicata
come quella dei <i>sagu</i>, ma non è nemmeno cattiva ed i nostri
corpi si abitueranno facilmente.
</p>

<p>
— Buono! — esclamò il marinaio. — Faremo la zuppa.
</p>

<p>
— Ed i maccheroni, — disse il mozzo.
</p>

<p>
— Facendo delle incisioni sui tronchi, — continuò Albani, — si
ottiene un succo molto dolce, chiaro, limpido, il
quale, mediante l'evaporazione, si può trasformare in siroppo.
</p>

<p>
— Faremo le ciambelle! — esclamò Piccolo Tonno. — Come
mi piacciono, signor Emilio!
</p>

<p>
— E delle caramelle come quelle che si mangiano in Piemonte, — disse
il marinaio.
</p>

<p>
— Lasciando fermentare quel succo, che i malesi chiamano
<span class="pagenum" id="Page_67">[67]</span>
<i>toddi</i>, otterremo un liquore inebriante, molto pregiato
e che chiamano <i>tuwah</i>. Somiglia all'<i>arak</i>.
</p>

<p>
— Mi piace molto l'<i>arak</i>, signore! — disse Enrico. — Terremoto
di Genova!... Che alberi miracolosi!
</p>

<p>
— Non ho ancora finito, — disse il veneziano. — Dalle
foglie possiamo ricavare il <i>gomuti</i>, una specie di crine che
si può filare e che serve per fabbricare delle funi molto resistenti,
e colle foglie si possono intrecciare delle belle stuoie.
Cosa volete chiedere di più ad una pianta?...
</p>

<p>
— Ma se tutte queste piante potessero crescere in Italia,
non vi sarebbe più miseria da noi! — esclamò il marinaio. — Ma
queste terre sono paradisi terrestri!...
</p>

<p>
— Che noi sfrutteremo, marinaio, — disse Albani. — Mano
alla scure e abbattiamo uno di questi alberi.
</p>

<p>
— E lo zucchero?... — chiese il mozzo.
</p>

<p>
— Per ora cerchiamo di procurarci il pane; un altro giorno
avremo lo zucchero o anche il <i>tuwak</i>.&nbsp;—
</p>

<p>
Il marinaio afferrò la scure e intaccò l'albero più grosso,
vibrando colpi formidabili. La corteccia era dura ma il genovese
aveva i muscoli solidi e dopo un quarto d'ora la
pianta rovinava al suolo con grande fracasso.
</p>

<p>
Il signor Albani mostrò ai suoi compagni una massa biancastra,
farinosa, racchiusa nella corteccia dell'albero.
</p>

<p>
— Ecco il nostro frumento per fare il pane, — disse. — A
me ora la scure: bisogna tagliare la pianta in varii pezzi
per estrarre la fecola.&nbsp;—
</p>

<p>
Si mise a maneggiare l'arma con grande vigore, tagliando
l'albero in pezzi lunghi un metro. Il marinaio di quando
in quando lo surrogava nell'aspro lavoro.
</p>

<p>
Quand'ebbero ottenuto sette cilindri di lunghezza quasi
eguale, il veneziano, che pareva fosse instancabile, tagliò un
grosso ramo che doveva servire come di pestello, e si mise
a percuotere con grande forza la fecola racchiusa in quei
tronchi, facendola uscire.
</p>

<p>
Il mozzo, che aveva trovate varie foglie di banani selvatici
di grandi dimensioni, la raccoglieva con molta cura.
<span class="pagenum" id="Page_68">[68]</span>
Quella sostanza farinosa però non era ancora adoperabile,
poichè si trovava mescolata a fibre vegetali che dovevano
essere eliminate.
</p>

<p>
Quando il sole tramontò, possedevano già oltre cento
chilogrammi di fecola. La impacchettarono nelle foglie e
ritornarono alla capanna carichi come muli, ma contentissimi
di possedere quella preziosa provvista che prometteva
del pane sostanzioso, se non delizioso, come quello che si
ottiene colla farina di frumento.
</p>

<p>
L'indomani s'affrettarono a fabbricarsi una specie di crivello
con fibre di <i>rotang</i> e sbarazzarono la fecola dalle fibre
vegetali. Impazienti di assaggiare quel pane, fecero delle
torte mescolando un po' d'acqua marina, mancando di sale,
ed a mezzodì poterono finalmente gustare la loro farina.
</p>

<p>
Fu un successo completo. Il marinaio ed il mozzo divorarono
parecchie focaccie dichiarandole eccellenti. Quella
fecola non era gustosa come la farina, ma ricordava un
po' quella della patata e possedeva soprattutto delle qualità
assai nutrienti.
</p>

<p>
Fu decisa la costruzione d'un forno, per fare dei biscotti
che potessero conservarsi. Il signor Albani non si trovò
imbarazzato.
</p>

<p>
I gusci delle ostriche e di altre conchiglie, cucinati in un
grande fuoco gli fornirono della calce ottima, il lido gli
fornì la sabbia, e le rupi i sassi occorrenti. Due giorni dopo
il forno funzionava a meraviglia ed i biscotti si accumulavano
rapidamente in una piccola capanna costruita sotto
quella aerea e che era stata destinata come magazzino.
</p>

<p>
Ma se il pane abbondava, scarseggiava la carne. Di frutta
e di crostacei ne avevano divorati fin troppi ed il bisogno
di avere della selvaggina s'imponeva, come pure soffrivano
la mancanza del sale, non avendone trovato in alcuna parte.
</p>

<p>
Fortunatamente il mare era a due passi e poteva darne
in grande quantità, delle tonnellate se lo avessero voluto.
Bastava scavare delle buche, riempirle d'acqua marina e
lasciare che il sole s'incaricasse dell'evaporazione.
</p>

<p>
<span class="pagenum" id="Page_69">[69]</span>
</p>

<p>
La costruzione di quei bacini non si fece però attendere.
Cercarono un terreno roccioso, lo scavarono pazientemente
rovinando i loro coltelli e servendosi di recipienti di bambù,
vi versarono dentro l'acqua del mare. Quattro giorni dopo
anche la questione del sale era risolta. Ne possedevano già
alcuni chilogrammi e molti altri stavano per ricavarne,
essendo la temperatura così calda da far evaporare rapidamente
il liquido salmastro dei bacini.
</p>

<p>
— Ora che possediamo le armi, il pane ed il sale, le cose
più necessarie per l'esistenza, — disse il veneziano, — ci
occuperemo a procurarci degli animali. Mi sembra che quest'isola
abbondi di selvaggina e non ci sarà difficile tendere
degli agguati in mezzo alla foresta.
</p>

<p>
— Ma come prepareremo le trappole? — chiese il marinaio.
</p>

<p>
— Scavando delle buche profonde due o tre metri e coprendole
con un leggiero traliccio di bambù.
</p>

<p>
— Ma voi non avete pensato ad una cosa, signore.
</p>

<p>
— E a quale?
</p>

<p>
— Che non possediamo nè una zappa, nè un badile.
</p>

<p>
— Diamine, è vero, Enrico.
</p>

<p>
— Se dovessimo adoperare i nostri poveri coltelli e le
mani, ci vorrebbero quindici giorni per scavare una tale
buca.
</p>

<p>
— Hai ragione.
</p>

<p>
— Bisogna proprio creare tutto in quest'isola.
</p>

<p>
— Siamo, o meglio eravamo i più poveri Robinson.
</p>

<p>
— E, senza trappole, non si potrebbe uccidere egualmente
gli animali?
</p>

<p>
— Sì, colle frecce, ma i capi grossi non cadrebbero di
certo con delle frecce così deboli, e poi, non bisogna distruggerli
tutti, poichè l'isola può essere piccola e potremmo
correre il pericolo di trovarci, un brutto giorno, senza carne.
</p>

<p>
— Diavolo! — esclamò il marinaio, che si grattava furiosamente
la testa.
</p>

<p>
— Io vorrei radunare parecchi animali, Enrico, e lasciarli
<span class="pagenum" id="Page_70">[70]</span>
moltiplicarsi, uccidendone solamente quando ci occorrerebbero.
</p>

<p>
— Ma senza zappa.... to'!... E perchè no?... Possiamo lavorarle.
</p>

<p>
— Che cosa?
</p>

<p>
— Le sbarre di ferro dei nostri pennoni, signore.
</p>

<p>
— È vero, Enrico.
</p>

<p>
— Ma ci manca un martello.
</p>

<p>
— Lo abbiamo: il dorso della scure può bastarci.
</p>

<p>
— Ma potremo fabbricarci i badili?...
</p>

<p>
— Li faremo di legno durissimo. Gli alberi che hanno
delle fibre tenaci non mancano.
</p>

<p>
— Ma noi siamo uomini miracolosi, signore!...
</p>

<p>
— La necessità aguzza il nostro ingegno, — disse Albani. — Oggi
riposiamo, ma domani fabbricheremo le nostre zappe e
forse posdomani possederemo degli animali vivi.
</p>

<p>
— E quando degli uccelli?...
</p>

<p>
— Quando avrò fabbricato del vischio. Colla pazienza e
colla perseveranza, avremo tutto.&nbsp;—
</p>

<div class="chapter">
<h2 id="cap11"><span class="smcap">Capitolo XI</span>
<span class="smaller">Mias pappan e Boa constrictor</span></h2>
</div>

<p>
Si erano coricati subito dopo che il sole era tramontato,
contando di alzarsi prima dell'alba per mettersi al lavoro.
</p>

<p>
Dormivano profondamente sognando già trappole piene di
animali e recinti popolati di tapiri, di babirussa, di scimmie
d'ogni specie, e di uccelli, quando un urto che fece oscillare
vivamente l'intera costruzione aerea, svegliò bruscamente
il mozzo che si era addormentato sulla piattaforma
esterna per godersi il fresco della notte.
</p>

<p>
Dapprima credette di aver sognato e si limitò a gettare
all'intorno uno sguardo semi-assonnato, ma un secondo scrollo
<span class="pagenum" id="Page_71">[71]</span>
che fece gemere i bambù della capanna, lo decise ad alzarsi
per vedere di che cosa si trattava.
</p>

<p>
Si trascinò sull'orlo della piattaforma e guardò giù.
</p>

<p>
La luna, allora sorta, rischiarava tutta la costa come in
pieno giorno e permetteva di distinguere minutamente ogni
cosa. Indovinate quale fu lo stupore del piccolo mozzo nello
scorgere, appeso alle traverse che servivano di sostegno alla
casa aerea, uno strano animale che rassomigliava ad un uomo.
</p>

<p>
— To'! — esclamò, più meravigliato che atterrito. — Un
selvaggio che si diverte a fare della ginnastica sotto di noi!...
Quel signore è allegro, a quanto sembra.&nbsp;—
</p>

<p>
Quell'essere singolare, che invece di dormire si divertiva
a fare dei capitomboli, delle orizzontali e delle verticali, con
una sveltezza da muovere ad invidia un maestro di ginnastica,
pareva che si occupasse, almeno pel momento, di sapere
cos'era quella costruzione sospesa fra cielo e terra.
Balzava da un bambù all'altro, eseguiva de' volteggi meravigliosi
e pareva che manifestasse la sua soddisfazione con
certi grugniti e con certi soffi potenti, che producevano
delle apprensioni nell'animo del mozzo.
</p>

<p>
— Lave del Vesuvio! — esclamava questi. — Ma che voce
ha quell'uomo?... Si direbbe che ha in gola una canna d'organo
od un contrabbasso!&nbsp;—
</p>

<p>
S'alzò per andare a svegliare i compagni, ma uno scrollo
più violento degli altri, lo fece stramazzare sulla piattaforma.
</p>

<p>
— Corpo d'un pappafico! — esclamò. — Crolla la capanna.
</p>

<p>
Quasi nell'istesso istante si udì il marinaio a gridare.
</p>

<p>
— In piedi! Il terremoto!&nbsp;—
</p>

<p>
Si slanciò sulla piccola piattaforma seguito dal signor Albani,
il quale non credendo affatto al terremoto, s'era invece
armato d'una cerbottana e di alcune frecce tinte nel
succo dell'<i>upas</i>.
</p>

<p>
— Cosa succede, Piccolo Tonno? — chiese Enrico, scorgendo
il mozzo. — È il terremoto?...
</p>

<p>
— Sì, ma un terremoto a quattro gambe che fa una ginnastica
indiavolata, — rispose il mozzo.
</p>

<p>
<span class="pagenum" id="Page_72">[72]</span>
</p>

<p>
— Cosa vuoi dire? — chiese Albani.
</p>

<p>
— Che vi è abbasso un certo uomo che si diverte a scrollare
la nostra capanna.
</p>

<p>
— Un uomo!... — esclamarono il marinaio ed il veneziano.
</p>

<p>
— Potete vederlo: è sotto di noi.&nbsp;—
</p>

<p>
S'appressarono entrambi all'orlo della piattaforma, ma
subito retrocessero vivamente. Il misterioso personaggio,
udendo senza dubbio quelle voci, si era arrampicato fino alla
piattaforma, sporgendo innanzi la testa. Altro che uomo!...
Quella testa, se rassomigliava a quelle umane, era ben
brutta!... Era una testaccia enorme coperta di folti peli rossicci,
colla faccia larga, gli zigomi assai sporgenti, coperta
da rughe profonde e con una bocca così larga che gli andava
da un orecchio all'altro, armata d'una doppia fila
di denti bianchissimi e acuti come quelli delle tigri.
</p>

<p>
L'espressione di quel volto era così feroce, da agghiacciare
il sangue.
</p>

<p>
— Tuoni di Genova! — esclamò il marinaio — che uomo
è questo!...
</p>

<p>
— Indietro! — gridò Albani, con voce alterata. — Il <i>mias
pappan</i> è peggiore delle tigri.&nbsp;—
</p>

<p>
Il marinaio ed il mozzo quantunque ignorassero cosa fosse
un <i>mias pappan</i>, furono lesti a girare sui talloni.
</p>

<p>
Il mostro guardò i tre naufraghi con due occhi che mandavano
sinistri bagliori, fece udire un rauco brontolìo, poi
scomparve, ma impresse ai bambù un tale urto che parve
che l'intera capanna si disarticolasse.
</p>

<p>
— Fulmini! — urlò il marinaio, precipitandosi verso la
scure.
</p>

<p>
— Un altro urto come questo e ci romperemo le gambe! — gridò
il mozzo.&nbsp;—
</p>

<p>
Il signor Albani, che pareva in preda ad una viva agitazione,
aveva cacciata rapidamente una freccia nella cerbottana
e si era steso presso l'orlo della piattaforma. Sembrava
che aspettasse che il mostro formidabile apparisse,
per lanciargli la freccia mortale.
</p>

<p>
<span class="pagenum" id="Page_73">[73]</span>
</p>

<p>
Il <i>mias</i> però pareva che non avesse fretta di lasciare i
bambù di sostegno e lo si udiva a brontolare ed a soffiare
proprio sotto la piattaforma. Pareva che fosse occupato a
fare qualche cosa, forse a slegare i sostegni, poichè la capanna
continuava a subire delle scosse fortissime.
</p>

<p>
— Signore! — esclamò il marinaio, volgendosi verso Albani,
il quale cercava di puntare la cerbottana. — Se queste
scosse continuano, la nostra capanna farà un tremendo capitombolo.
</p>

<p>
— Lo so, ma non riesco a scorgere quel dannato <i>orang-outan</i> — rispose
il veneziano.
</p>

<p>
— Si tratta d'una scimmia, adunque?
</p>

<p>
— Sì, ma delle più formidabili e che può tenere testa a
dieci uomini armati di fucile.
</p>

<p>
— Fulmini!...
</p>

<p>
— Zitto!&nbsp;—
</p>

<p>
In mezzo ai cespugli che crescevano presso il recinto, si
era udito un grido, una specie di grido lamentevole che
aveva qualche cosa d'umano.
</p>

<p>
— Chi è che si lamenta? — chiese il marinaio, stupito.
</p>

<p>
— Pare che succeda qualche cosa fra i cespugli, — disse
Albani.
</p>

<p>
— Il mostro! — esclamò Piccolo Tonno. — Eccolo là,
guardatelo!&nbsp;—
</p>

<p>
Infatti l'<i>orang-outan</i>, con un balzo immenso si era lanciato
sui bambù esterni, e discendeva con rapidità fulminea.
</p>

<p>
Quello scimmione faceva paura. Era alto quanto un uomo
di media statura; il suo petto ampio, tozzo, muscoloso,
eccessivamente grosso era coperto d'un lungo pelame rossiccio;
le sue spalle larghe, potenti, con un'ossatura enorme,
dimostravano che quell'essere doveva possedere una vigorìa
straordinaria, incalcolabile; le sue braccia lunghe un metro
e più, nodose come tronchi d'albero, irte di muscoli, terminavano
in certe manaccie armate d'unghie robuste e leggermente
arcuate e le sue gambe massiccie, enormi, finivano
<span class="pagenum" id="Page_74">[74]</span>
invece con piedi di dimensioni esagerate, pure armati d'unghie
ricurve.
</p>

<p>
Questi scimmioni che i malesi ed i dayachi chiamano
<i>mias pappan</i> o <i>miass kassà</i>, vivono nascosti nelle più fitte
foreste del Borneo e delle isole vicine, tenendosi per lo più
sugli alberi.
</p>

<p>
Dotati d'un vigore tremendo e d'una agilità meravigliosa,
salgono con rapidità fulminea sugli alberi più alti, per provvedersi
di frutta, e sono capaci di attraversare una foresta
intera senza mai scendere a terra.
</p>

<p>
Non si trovano però a disagio a terra e corrono facilmente,
non mantenendosi diritti però, poichè si servono
delle mani e dei piedi. Il loro galoppo è però uno dei più
stravaganti e ridicoli muovendo simultaneamente il braccio
e la gamba destra e viceversa, sicchè pare che corrano obliquamente.
</p>

<p>
Conscii della loro forza, affrontano coraggiosamente le più
formidabili fiere delle foreste: non temono nè gli uomini,
nè i coccodrilli, nè i serpenti, nè le tigri e quando sono
assaliti sono d'una ferocia spaventevole.
</p>

<p>
Lasciati tranquilli però, non assalgono nessuno e se incontrano
degli uomini si limitano a guardarli con curiosità,
poi proseguono tranquillamente la loro via.
</p>

<p>
Il <i>mias</i> che era salito sui bambù della capanna, attratto
senza dubbio da una irresistibile curiosità, doveva avere dei
gravi motivi per scendere così precipitosamente e così la
pensava il veneziano, poichè invece di inviargli la freccia
mortale, aveva rialzata la cerbottana, curioso di sapere cosa
stava per accadere.
</p>

<p>
Giunto a terra, il <i>mias pappan</i> attraversò con un solo
balzo il recinto e si precipitò verso i cespugli emettendo
una specie di latrato furioso.
</p>

<p>
Ad un tratto un oggetto lungo lungo e grosso gli piombò
addosso e lo avvolse da capo a piedi.
</p>

<p>
— Un boa!... — esclamò il veneziano.
</p>

<p>
— Un serpente? — chiesero il marinaio ed il mozzo.
</p>

<p>
<span class="pagenum" id="Page_75">[75]</span>
</p>

<p>
— Sì, amici: è un avversario degno del <i>mias</i>.&nbsp;—
</p>

<p>
Il veneziano non s'ingannava. I boa constrictor sono avversari
capaci di tener testa alle tigri e anche agli <i>orang-outan</i>,
poichè posseggono tale forza, da stritolare fra le loro
spire perfino un bue.
</p>

<p>
Sono i più lunghi ed i più grossi di tutti, poichè sovente
arrivano ai nove e perfino ai dieci metri e hanno una circonferenza
che eguaglia le coscie d'un uomo. Non sono però
velenosi, ma sono forse più pericolosi degli altri, poichè
quando riescono ad afferrare una preda non la lasciano più.
Si accontentano però anche di prede piccole, di topi, di
rane, di lucertole, di scimmie, ma, se riescono, non lasciano
sfuggire nè le tigri, nè i babirussa, nè i tapiri, nè i mias
quantunque soccombano di frequente nella lotta con questi
ultimi.
</p>

<p>
L'<i>orang-outan</i>, sentendosi imprigionare di colpo dal boa
e vedendo sopra di sè la testa del rettile i cui occhi dardeggiavano
su di lui sguardi d'ardente cupidigia, aveva
lanciato un grido rauco, furioso.
</p>

<p>
Essendogli rimasto un braccio libero, afferrò il rettile
sotto la testa e lo torse come fosse una pagliuzza, ma le
spire non si sciolsero, anzi strinsero con maggior vigore,
facendo scricchiolare la potente ossatura dell'uomo dei
boschi.
</p>

<p>
Quella stretta doveva essere stata tremenda, poichè si
vide lo scimmione dilatare spaventosamente la bocca come
se l'aria fosse per mancargli, ed i suoi occhi, che mandavano
sinistri bagliori, quasi uscire dalle orbite.
</p>

<p>
La sua robusta mano afferrò la testa del rettile e la
schiacciò come fosse una nocciuola, poi coi piedi armati di
quelle unghie robuste che con un solo colpo sventrano un
uomo, si mise a lacerargli la coda, facendola a brani.
</p>

<p>
Il serpente sibilava di rabbia, perdeva sangue dalle due
estremità, ma ancora non si decideva ad abbandonare l'avversario,
e pareva che approfittasse dell'ultime convulsioni
dell'agonia per raddoppiare la stretta irresistibile.
</p>

<p>
<span class="pagenum" id="Page_76">[76]</span>
</p>

<p>
Ad un tratto si sentì come uno scricchiolìo d'ossa infrante,
e rettile e <i>mias</i> caddero entrambi a terra, ancora
strettamente avvinti.
</p>

<p>
— Morti? — chiesero il marinaio ed il mozzo, che avevano
seguito, con viva ansietà, le fasi di quella tremenda lotta.
</p>

<p>
— Mi pare di udire ancora la respirazione del <i>mias</i>, — rispose
il veneziano. — Sarà cosa prudente lanciargli una
freccia, prima di scendere.&nbsp;—
</p>

<p>
Alzò la cerbottana e soffiò dentro con forza. Il dardo
silenzioso partì rapido e andò a conficcarsi nel petto dell'uomo
dei boschi.
</p>

<p>
Si udì un sordo grugnito, ma poco dopo la respirazione
della scimmia gigante cessava.
</p>

<p>
— Ora possiamo discendere, — disse Albani.
</p>

<p>
— No, signore! — esclamò il mozzo.
</p>

<p>
— Perchè?... Sono morti entrambi.
</p>

<p>
— Guardate, là, presso i cespugli.&nbsp;—
</p>

<p>
Il veneziano ed il marinaio guardarono nella direzione
indicata e videro uscire dai cespugli una scimmia che aveva
già una statura superiore ad un metro e di complessione
robusta. S'avanzava titubando verso il gruppo formato dal
<i>mias</i> e dal boa, emettendo dei gemiti che avevano qualche
cosa d'umano.
</p>

<p>
— È il figlio dell'<i>orang-outan</i> — disse Albani.
</p>

<p>
— Era adunque una femmina, — disse il marinaio. — Povero
piccino!... Potrà vivere solo?
</p>

<p>
— È già sviluppato, — rispose Albani.
</p>

<p>
— Lo lascieremo andare?...
</p>

<p>
— Penso che potrebbe esserci utile, Enrico.
</p>

<p>
— Quello scimmiotto!...
</p>

<p>
— Faremo di lui un valente e robusto servitore.
</p>

<p>
— Ma quando diverrà grande ci accopperà, signore.
</p>

<p>
— I dayachi ne adottano sovente e mai hanno avuto da
lagnarsi. In schiavitù pare che perdano i loro istinti feroci.
Quel <i>mias</i>, col suo vigore straordinario, ci potrà rendere dei
grandi servigi.
</p>

<p>
<span class="pagenum" id="Page_77">[77]</span>
</p>

<p>
— Allora andiamo a prenderlo.
</p>

<p>
— Io avrò cura di lui, signore, — disse il Piccolo Tonno. — Mi
piacciono assai le scimmie.&nbsp;—
</p>

<p>
Si lasciarono scivolare dai bambù che servivano a loro
come di scala e s'avvicinarono al giovane <i>mias</i>, il quale
continuava a girare attorno alla estinta madre emettendo
acuti gemiti.
</p>

<p>
Il marinaio l'afferrò per le braccia e cercò di trascinarlo
nel recinto, ma ricevette una spinta così poderosa, che cadde
colle gambe in aria.
</p>

<p>
— Terremoto! Che vigore! — esclamò.
</p>

<p>
— Prendiamolo colle buone, — disse Albani.
</p>

<p>
Si mise ad accarezzarlo e gli offrì delle frutta. Il piccolo
<i>mias</i>, dapprima si mostrava diffidente, ma finì coll'accettare
e divorare con ingordigia la deliziosa polpa dei <i>durion</i>.
</p>

<p>
A poco a poco, offrendogli sempre nuove frutta, fu attirato
nel recinto ed il marinaio lo legò con una robusta gomena
senza ricevere altre spinte.
</p>

<p>
— Si abituerà presto, — disse Albani. — Fra due settimane
ci seguirà come un cagnolino e fra un mese avremo
un ottimo servitore ed un abile provveditore di frutta. Lasciamolo
ora tranquillo e riprendiamo il nostro sonno.&nbsp;—
</p>

<div class="chapter">
<h2 id="cap12"><span class="smcap">Capitolo XII</span>
<span class="smaller">Le scimmie alla pesca dei granchi</span></h2>
</div>

<p>
Dieci giorni erano trascorsi dalla cattura del piccolo <i>mias</i>,
ma i Robinson, quantunque non avessero ancora abbandonata
la costa per tentare una esplorazione nell'interno o
nei grandi boschi del sud, entro i quali potevano trovare
molte preziose risorse, non erano rimasti inoperosi.
</p>

<p>
Si erano fabbricati molti oggetti indispensabili: una tavola,
delle scranne, dei recipienti, adoperando i grossi fusti
<span class="pagenum" id="Page_78">[78]</span>
dei bambù giganti, delle comode amache, adoperando dei pezzi
di vele, un condotto d'acqua che partiva dalla sorgente scoperta
in mezzo al bosco e che metteva capo nel recinto.
</p>

<p>
Avevano inoltre dissodato un tratto di terra servendosi
delle zappe fabbricate colle aste di ferro dei pennoni, sperando
di trovare in qualche angolo dell'isola delle sementi
utili, ed avevano scavate delle trappole, ma senza successo,
poichè pareva che la grossa selvaggina avesse abbandonata
quella costa.
</p>

<p>
Erano però riusciti a prendere alcuni volatili che avevano
rinchiusi in una specie di uccelliera, costruita con molta
pazienza dal marinaio, adoperando fibre di <i>rotang</i> e giovani
bambù.
</p>

<p>
Per impadronirsi di quegli uccelli, avevano dovuto procurarsi
una specie di vischio assai tenace, ricavato dalla
<i>giunta wan</i> (Erceola elastica), pianta arrampicante appartenente
alla famiglia delle apocinee, che fornisce una specie di
gomma adoperata dai malesi appunto per prendere i volatili.
</p>

<p>
Con quel vischio erano riusciti a procurarsi parecchie coppie
di <i>buceros rhinoceros</i>, chiamati comunemente tucani o calaos-rinoceronti,
grossi e stravaganti uccelli dalle penne nere sopra,
e bianche sotto, coda lunga trenta e più centimetri e
becco enorme, lungo quanto l'intero corpo del volatile, di
colore giallo-rossiccio e sormontato da una protuberanza
ossea in forma d'una grossa virgola.
</p>

<p>
Avevano pure preso degli arghi giganti, uccelli superbi,
più grandi dei pavoni, che pare portino un vero mantello
di piume nere a striature biancastre ed a macchie rosso-brune,
e che hanno delle code lunghe oltre mezzo metro,
terminanti in due penne leggermente curve, ed alcune coppie
di colombe <i>magnifiche</i>, chiamate così poichè sono le più
belle e le più graziose di tutte. Sono grosse come i piccioni
di Spagna, ma hanno le penne del petto d'una tinta azzurra
con riflessi ramigni e quelle del dorso verdi-cupe con
riflessi d'oro.
</p>

<p>
Questi uccelli si erano presto abituati e non fuggivano
<span class="pagenum" id="Page_79">[79]</span>
più quando vedevano avvicinarsi il mozzo, il quale recava
a loro grande numero di semi e anche dei vermi di terra
e delle briciole di pane.
</p>

<p>
Un mattino però, anche il recinto cominciò a popolarsi.
Il marinaio aveva osservato che delle scimmie si recavano
di frequente verso la spiaggia, poco prima dello spuntare
dell'alba, ma non era mai riuscito ad avvicinarle, nè a sapere
cosa andassero a fare in riva al mare.
</p>

<p>
Spinto dalla curiosità, decise di mettersi in agguato presso
alcune scogliere, in compagnia del mozzo. Messisi d'accordo,
un mattino s'alzarono prima ancora che gli astri cominciassero
a impallidire, lasciando che il signor Albani dormisse
saporitamente nella sua amaca.
</p>

<p>
Scesero la sponda in vicinanza della piccola baia e si
nascosero dietro ad alcune scogliere, per attendere l'arrivo
dei quadrumani.
</p>

<p>
— Vediamo cosa vengono a fare, — disse il marinaio al
mozzo.
</p>

<p>
— Che vengano a prendere un bagno? — chiese Piccolo
Tonno.
</p>

<p>
— Io non ho mai veduto una scimmia in acqua e credo
anzi che la temano come i gatti.
</p>

<p>
— Allora verranno a fare la cura dell'acqua marina. Tu
sai che è un ottimo purgante.
</p>

<p>
— Sì, burlone.
</p>

<p>
— O che abbiano qualche canotto e che si rechino a diporto
sul mare?
</p>

<p>
— No, andranno a pescare, — disse il marinaio, ridendo.
</p>

<p>
— Non mi stupirei, Enrico. Hanno la manìa d'imitare
ciò che fanno gli uomini.
</p>

<p>
— Taci! Eccole!
</p>

<p>
— Di già?
</p>

<p>
— Sta per spuntare l'alba.&nbsp;—
</p>

<p>
Le scimmie infatti giungevano. Erano dieci o dodici, alte
dai quaranta ai cinquanta centimetri, col pelame oscuro e
rassomigliavano ai semnopitechi.
</p>

<p>
<span class="pagenum" id="Page_80">[80]</span>
</p>

<p>
S'avanzavano in fila indiana, con una gravità ridicola,
ed in silenzio. Scesero la sponda, si schierarono sugli scogli
e si misero ad esaminare l'acqua con grande attenzione.
</p>

<p>
I due marinai, in preda alla più viva curiosità, non perdevano
di vista alcun movimento.
</p>

<p>
Ad un tratto le videro volgere il dorso al mare e immergere
in acqua le loro lunghe code pelose, facendole leggiermente
ondeggiare.
</p>

<p>
— Te lo dicevo io che venivano a prendere un bagno, — mormorò
Piccolo Tonno.
</p>

<p>
— Alle loro code! — esclamò Enrico, crollando il capo. — Io
credo che abbiano un altro scopo. Oh!... Questa è strana!...
Hai mai veduto delle scimmie a pescare?&nbsp;—
</p>

<p>
Un quadrumane, dopo d'aver fatto una brutta smorfia
come se avesse provato un acuto dolore, aveva ritirato prontamente
la coda, imprimendole un rapido movimento innanzi
ed indietro. Qualche cosa che si era attaccato a quell'appendice
balzò in aria, e cadde contro una vicina roccia con
sordo rumore.
</p>

<p>
— Corna di cervo! — esclamò il marinaio, stupito. — Pescano
i granchi!...&nbsp;—
</p>

<p>
Era proprio vero: quella banda di scimmie pescava i granchi
di mare, usando d'un sistema curiosissimo, ma anche
doloroso.
</p>

<p>
Trovandosi quei crostacei entro i crepacci subacquei delle
rocce, i furbi quadrumani andavano a stuzzicarli colle code
e quando li sentivano a stringere, con una mossa fulminea
gli strappavano dal loro elemento e con moto rotatorio gli
scagliavano contro i sassi della riva, rompendo i loro gusci.
</p>

<p>
Ciò fatto traevano colle adunche dita la carne saporita,
che divoravano con grande avidità.
</p>

<p>
— Non ho mai veduto nulla di simile, — diceva il marinaio,
sempre più stupito.
</p>

<p>
— To'!... Se noi le imitassimo! — esclamò il mozzo.
</p>

<p>
— E quale coda immergeresti?
</p>

<p>
— Le mani.
</p>

<div class="figcenter"><a id="fill-080a"></a>
  <img src="images/ill-080a.jpg" alt="" />
<p class="caption">Le scimmie alla pesca dei granchi. (Pag. <a href="#Page_77">77</a>).</p>
</div>

<p>
<span class="pagenum" id="Page_81">[81]</span>
</p>

<p>
— Per farcele rovinare?... Credi tu che quelle scimmie
non provino dolore? Guarda che brutte smorfie che fanno,
quando si sentono tenagliare la coda. Ma.... to'!... Pare che
la pesca vada male!&nbsp;—
</p>

<p>
Due scimmie che avevano immersa la loro coda, urlavano
disperatamente, ma senza essere più capaci di ritirare la
loro appendice. Invano puntavano colle mani e coi piedi e
facevano sforzi furiosi: i granchi pareva che non volessero
lasciare l'acqua e uscire dai buchi.
</p>

<p>
Le loro compagne stavano per precipitarsi in loro soccorso,
quando il marinaio balzò fuori dal nascondiglio, gridando:
</p>

<p>
— Addosso, Piccolo Tonno!&nbsp;—
</p>

<p>
La banda fuggi rapidamente, ma le due prigioniere, non
ostante i loro strappi, rimasero sulla spiaggia.
</p>

<p>
I due marinai furono lesti ad afferrarle e con due vigorose
strappate liberarono le code, traendo a galla due granchi
grossi come un cappello, i quali non lasciarono la preda se
non dopo che furono uccisi.
</p>

<p>
— Venite con noi, carine, — disse Enrico. — Vi condurremo
a tenere compagnia al <i>mias</i>.&nbsp;—
</p>

<p>
Presero per le braccia le due prigioniere e malgrado le
loro proteste ed i loro morsi, le trassero nel recinto.
</p>

<p>
— Altri servi? — chiese il veneziano, che stava scendendo
dalla capanna. — A quanto pare volete farvi servire per bene.
</p>

<p>
— No, signore, — disse il marinaio, ridendo. — Conduciamo
due pescatori che ci procureranno dei deliziosi granchi.
Avete mai veduto delle scimmie a pescare?...
</p>

<p>
— I granchi?...
</p>

<p>
— Sì.
</p>

<p>
— Ne ho vedute parecchie, specialmente a Giava.
</p>

<p>
— To'!... Ed io credevo di raccontarvi una novità strabiliante.
</p>

<p>
— È una novità molto vecchia per me, Enrico, — disse
Albani. — Sciancatello!&nbsp;—
</p>

<p>
Colui che si chiamava con quel nome, era il <i>mias</i>. L'aveva
così appellato Piccolo Tonno, perchè lo scimmione era un
<span class="pagenum" id="Page_82">[82]</span>
po' sciancato, forse in causa di qualche capitombolo dalla
cima di qualche altissimo albero.
</p>

<p>
Il giovane <i>mias</i>, che ormai si era affezionato ai suoi padroni,
quantunque fosse sempre di umore triste, malinconico,
come tutti quelli della sua specie, e che ormai passeggiava
liberamente pel recinto senza mai allontanarsi, udendo
la voce del veneziano abbandonò il casotto che gli era stato
costruito e andò a guardare con curiosità le nuove venute.
</p>

<p>
Queste però vedendoselo dinanzi, dapprima manifestarono
una viva apprensione, poi sentendosi libere cercarono d'arrampicarsi
su pel recinto per salvarsi nei vicini boschi, ma
Sciancatello, da bravo guardiano, fu lesto ad afferrarle per
la coda ed a tirarle giù, annunciando la sua imminente collera
con dei sordi grugniti; poi, per far loro capire che
gli dovevano obbedienza, somministrò a ciascuna un calcio
così magistrale, da farle piroettare due volte in aria.
</p>

<p>
— Bravo Sciancatello!... — gridarono i due marinai, schiattando
dalle risa.
</p>

<p>
— Con tale maestro diventeranno docili ben presto, — disse
il veneziano.
</p>

<p>
— Lo credete, signore? — chiese il marinaio.
</p>

<p>
— Ne sono certo e conto molto sulla loro docilità, per
intraprendere la progettata spedizione sulla cima di quel
monte.
</p>

<p>
— Per lasciarle qui in compagnia dello Sciancatello?
</p>

<p>
— Al contrario, Enrico; intendo di condurle con noi e
di affidare a loro una parte del nostro bagaglio.&nbsp;—
</p>

<p>
I due marinai scoppiarono in una omerica risata.
</p>

<p>
— Te lo dico sul serio, — disse Albani. — Le nostre scimmie
ci seguiranno come portatori.
</p>

<p>
— Allora insegnerò loro a fare cucina, signore, — disse il
mozzo.
</p>

<p>
— Per mangiare più peli di coda che zuppa! — esclamò
il marinaio. — No, non voglio simili aiutanti. Piuttosto insegnerò
loro a raccogliere legna secca pel fuoco.
</p>

<p>
— Ed a recarsi alla fontana a prendere acqua.
</p>

<p>
<span class="pagenum" id="Page_83">[83]</span>
</p>

<p>
— Sia pure, Piccolo Tonno. Ah, che bei servi!... Signor
Albani, vi assicuro che non speravo di poter avere anche
dei servi oltre il pane e tante cose utili da voi procurateci,
quando sono sbarcato su quest'isola.
</p>

<p>
— Ti accontenti facilmente.
</p>

<p>
— Vi pare che io possa lagnarmi?...
</p>

<p>
— No, ma io intendo procurarti di più. Quando avremo
visitati i boschi, spero di ritornare con molte cose che ancora
ci mancano. Voglio che qui regni l'abbondanza e che
più nulla manchi a noi, che siamo abituati alla vita civile.
</p>

<p>
— Ma cosa volete ricavare ancora dalle piante?...
</p>

<p>
— Molte cose ancora.
</p>

<p>
— Mi mettete in curiosità. Quando faremo questa escursione?...
</p>

<p>
— Fra un paio di giorni. Mi preme di conoscere quest'isola
che non sappiamo ancora se sia vasta o piccola,
abitata o disabitata. Quest'oggi cominceremo a fare i nostri
preparativi.
</p>

<p>
— Ma nulla ci manca, signore. Abbiamo pane, possiamo
portare con noi alcuni uccelli, l'acqua è a nostra disposizione,
e possediamo perfino dei liquori. Cosa volete di più?
</p>

<p>
— Avere una tenda.
</p>

<p>
— Abbiamo ancora delle vele.
</p>

<p>
— È vero, ma ci occorrono delle bisaccie per porvi le nostre
provviste.
</p>

<p>
— Le vele ce le daranno.
</p>

<p>
— Ma come cucirete la tela?
</p>

<p>
— Diavolo!... È sempre la solita istoria: manchiamo di
tutto. Ma dove troveremo noi gli aghi?... Non possiamo già
fabbricarli.
</p>

<p>
— E allora bisogna cercarli.
</p>

<p>
— Ma dove?...
</p>

<p>
— Ce li procureranno i pesci colle loro spine. I popoli
nordici, gli Esquimesi, i Samoiedi, i Ciuki ecc., come t'ho già
detto, cuciono le loro vesti servendosi appunto di spine
di pesci e noi faremo altrettanto.
</p>

<p>
<span class="pagenum" id="Page_84">[84]</span>
</p>

<p>
— Ma bisogna pescarli questi pesci e non possediamo ami.
</p>

<p>
— Fortunatamente ce li daranno le piante.
</p>

<p>
— E quali? — chiese il marinaio stupito.
</p>

<p>
— Ancora i bambù. Quelli chiamati <i>hauer-tgiutgiuk</i> o di
Blume, hanno le spine ricurve le quali possono servire
di ami.
</p>

<p>
— Andiamo a cercarle, signore, e poi andremo a pescare.
Sono impaziente di mettermi in viaggio per conoscere un
po' la terra che ci ospita.
</p>

<p>
— Andiamo, Enrico; sono anch'io curioso di conoscere
il dominio dei Robinson Italiani.&nbsp;—
</p>

<div class="chapter">
<h2 id="cap13"><span class="smcap">Capitolo XIII</span>
<span class="smaller">Attraverso i boschi</span></h2>
</div>

<p>
Il 18 settembre, cioè venticinque giorni dopo il loro approdo
su quell'isola, i naufraghi si mettevano in marcia per
fare una esplorazione del loro dominio, se non totale, almeno
parziale.
</p>

<p>
Non conoscendo ancora l'estensione di quella terra, avevano
deciso di guadagnare la vetta dell'alta montagna, certi
di poter di là abbracciare tutte le coste e di formarsi un'idea
più o meno esatta della possessione.
</p>

<p>
Si erano provveduti di una trentina di chilogrammi di pane
rinchiusi in solidi sacchi di tela, accuratamente cuciti essendosi
già procurati gli aghi desiderati colle spine di alcuni
grossi pesci, delle armi con frecce avvelenate e senza veleno
per abbattere se non della grossa selvaggina almeno degli
uccelli, di alcuni litri di <i>tuwak</i>, forte ed eccellente liquore
ricavato dal succo fermentato dell'<i>arenga saccharifera</i>, di
sale ed anche di carne avendo torto il collo ai loro più grossi
uccelli.
</p>

<p>
Le due scimmie li seguivano portando nei loro sacchi la
<span class="pagenum" id="Page_85">[85]</span>
pentola, alcuni tondi, le forchette, e lo Sciancatello, già robusto,
portava la tenda e una parte di pane.
</p>

<p>
Le due scimmie dapprima si erano mostrate ricalcitranti
a portare la loro parte di bagaglio, ma l'<i>orang-outan</i>, che
si era armato d'un randello, le aveva ben presto domate e
marciavano sotto la sua sorveglianza, pronto a battere sulle
loro spalle un pezzo musicale da far strappare urla di dolore.
</p>

<p>
Il mondo alato si risvegliava sotto la brusca invasione
della luce. In mezzo alle foglie degli alberi e dei cespugli
ingemmati dalla rugiada notturna, svolazzavano a gruppi i
più belli uccelli, le cui penne variopinte, a riflessi d'oro e
d'argento o di rame, scintillavano vagamente sotto i primi
sprazzi luminosi dell'astro diurno, sorgente sull'orizzonte.
</p>

<p>
I graziosi <i>epimachus</i> arruffavano le loro penne vellutate e
brillanti, come se fossero cosparse di pagliuzze d'oro, e le loro
lunghe code sottili; i bellissimi <i>chimachus</i>, volatili grossi
come un piccione, col corpo anteriore nerissimo con striature
d'oro e il posteriore candido, e la coda formata di barbe
lunghissime ed arricciate, si spennacchiavano reciprocamente
coi loro becchi sottilissimi ma assai lunghi; i <i>charmasyna</i>,
specie di pappagalli, colle piume rosse e gialle a striature
nere, cominciavano i loro cicalecci scordati ed importuni,
mentre le splendide <i>parozie dorate</i>, scintillanti di mille colori,
immobili sulle più alte cime degli alberi, si ubbriacavano
di sole, lasciando ondeggiare graziosamente le cinque
barbe piantate sulle loro teste e terminanti in una specie
di fiocco, ai soffi della brezza marina.
</p>

<p>
Miriadi d'insetti svolazzavano poi in tutte le direzioni:
farfalle sfolgoranti, di dimensioni straordinarie, s'incrociavano
sopra i fiori o attorno ai vasi vegetali dei <i>calamus</i> rimasti
ancora aperti; farfalline rosse, gialle, azzurre ed anche
battaglioni di lucertoline volanti, chiamate dai Malesi <i>draco</i>,
bizzarri animaletti lunghi venti centimetri, colla coda compressa,
colle zampine unite da una membrana che serve come
di ali e che permette a loro di spiccare delle volate di venti
e perfino di trenta metri.
</p>

<p>
<span class="pagenum" id="Page_86">[86]</span>
</p>

<p>
I naufraghi, oltrepassata la piantagione di bambù che si
estendeva su un lungo tratto di costa, s'internarono sotto
i boschi, piegando un po' verso levante, sembrando a loro
che da quel lato la montagna fosse meno aspra e anche meno
boscosa.
</p>

<p>
Si videro però ben presto costretti a rallentare la marcia,
poichè quella parte della grande boscaglia era assai fitta e
impediva di procedere direttamente.
</p>

<p>
Migliaia e migliaia d'alberi intrecciavano i loro rami frondosi
o le loro foglie piumate, impedendo ai raggi del sole
di penetrare fino a terra. La ricchissima e svariata flora malese,
aveva là tutti i suoi campioni.
</p>

<p>
Si vedevano bellissimi alberi della canfora, coi tronchi
così grossi che cinque uomini non sarebbero riusciti ad abbracciarli,
e che esalavano un acuto profumo; degli splendidi
<i>sunda-matune</i> o alberi tristi, così chiamati perchè i fiori
di tali alberi, che esalano un profumo squisito, non si aprono
che di notte; dei pergolati di pepe, piante sarmentose che
si avviticchiano attorno agli alberi, che hanno le foglie somiglianti
a quelle dei nostri fagiuoli e i cui granelli aromatici
disposti a grappolini dapprima verdi, poi rossi e quindi
bruni quando sono giunti a perfetta maturanza; grandi <i>upas</i>,
chiamati anche <i>bohon-upas</i>, snelli, alti oltre trenta metri e coperti
di larghe foglie che formavano dei superbi ombrelli;
noci moscate, piante somiglianti ai nostri allori, alte dai sei
ai sette metri, già cariche di noci mature che esalavano acuti
profumi; garofani coi rami già irti di quei mazzolini aromatici
che vengono poi posti in commercio, quando sono
ben seccati, col nome di chiodi di garofano; quindi, confusamente
mescolati, stretti e avviluppati da lunghissimi <i>rotang</i>
che formavano delle vere reti, si vedevano a centinaia alberi
che producono il belzoino, ragia odorifera che scola incidendo
il tronco di quella specie di abeti; alberi della cannella,
alberi cotoniferi che producono una specie di bambagia
serica, tecche colossali dal legno incorruttibile; alberi del
ferro coi cui rami si fanno delle mazze pesantissime che non
<span class="pagenum" id="Page_87">[87]</span>
si possono scheggiare tanto sono resistenti le fibre di quel
legno, ed una infinità d'alberi gommiferi preziosissimi.
</p>

<p>
Non mancavano però gli alberi da frutta. Di tratto in tratto,
in mezzo a quel caos di vegetali, i naufraghi scoprivano dei
mangostani carichi di quelle frutta deliziose che dànno una
polpa bianca, delicata, divisa in chicchi e che messa in bocca
si fonde come un gelato; o dei manghi chiamati dai Malesi
<i>buâ-mamplan</i> ma di qualità inferiore, essendo per lo
più impregnati d'un forte odore di resina; o dei <i>pombo</i>,
grossissimi e succolenti aranci, o dei <i>nefelium</i> che producono
delle frutta racchiudenti una polpa bianca, semi-trasparente,
succosa, dolce ma un po' acidula.
</p>

<p>
I naufraghi non si lasciavano sfuggire quelle occasioni
per fare ampia raccolta delle frutta migliori. Di ciò s'incaricava
lo Sciancatello il quale si prestava colla miglior grazia
del mondo, inerpicandosi sulle cime più alte delle piante
per cogliere le più grosse e le più mature.
</p>

<p>
Verso le dieci del mattino, dopo d'aver percorso almeno
sei chilometri, distanza ragguardevole se si pensa ai lunghi
giri che erano costretti a fare per trovare dei passaggi ed
ai numerosi ostacoli, si trovarono dinanzi ad una foresta di
alberi forniti di foglie gigantesche, d'aspetto maestoso. Nello
scorgerli, il signor Albani non potè frenare un grido di contentezza.
</p>

<p>
— Una foresta di banani! — esclamò. — Ci regaleremo
una scorpacciata di frutta deliziose, amici miei, e che potranno
variare la nostra provvista di pane.
</p>

<p>
— I banani? — chiese il marinaio.
</p>

<p>
— Sì, Enrico.
</p>

<p>
— Io non li ho mangiati che come frutta.
</p>

<p>
— Ed io ti dico che possono anche surrogare il pane e
che servono a fare dei piatti squisiti. Quando sono maturi,
cioè quando l'amido è completamente scomparso tramutandosi
in materia zuccherina, non servono che come frutta, ma
quando le buccie sono ancora verdi, messi ad arrostire sotto
la cenere, possono surrogare il pane essendo ricchi di fecola.
</p>

<p>
<span class="pagenum" id="Page_88">[88]</span>
</p>

<p>
Allora le frutta si possono anche tagliarle, seccarle al sole
e conservarle per molto tempo.
</p>

<p>
Se poi sono più giovani, si possono mangiarle in salsa,
oppure quando sono vicine alla maturità, si possono fare
delle fritture squisite. Andiamo a fare raccolta, amici.&nbsp;—
</p>

<p>
Quel bosco era meraviglioso, essendo formato da migliaia
di piante. Fra i vegetali erbacei, nessuno rivaleggia coi banani
per ricchezza di foglie e per maestà.
</p>

<p>
Queste piante, nei climi caldi acquistano proporzioni gigantesche,
e non di rado le foglie raggiungono un'altezza di
quattro o cinque metri ed una larghezza di uno e anche più.
</p>

<p>
Molte di quelle piante già reggevano a stento dei grappoli
enormi, carichi di frutta allungate, un po' curve, racchiudenti
una polpa tenera e profumata. Ve n'erano di varie
specie, ma il signor Albani diede il sacco a quelle chiamate
<i>pisang-mas</i>, che dànno frutta più piccole, d'un bel colore
giallo d'oro e che sono le migliori.
</p>

<p>
Accesero il fuoco all'ombra d'una pianta che aveva delle
foglie mostruose e fecero una appetitosa colazione con banani
maturi o con banani verdi cucinati sotto la cenere. Le
scimmie e Sciancatello non furono dimenticati e fecero una
vera scorpacciata di quelle frutta.
</p>

<p>
Mancava l'acqua, quantunque quel terreno fosse umidiccio,
ma il signor Albani non tardò a scoprire, sul margine
della foresta poco prima attraversata, dei <i>nepentes</i>.
</p>

<p>
Queste piante sono le più bizzarre che immaginare si possa.
Appartengono alla specie degli arrampicanti e le loro foglie
sono arrotondate in forma di vasi, forniti d'una specie di
coperchio che si abbassa alla notte e si alza di giorno.
</p>

<p>
Durante la notte le piante assorbono l'umidità del suolo
e la raccolgono in quei vasi, i quali ne contengono di frequente
perfino mezzo litro. Non è però un'acqua limpida e
fresca come generalmente si crede, servendo quei recipienti
di tomba a numerosissimi insetti, ma basta per dissetare,
essendo del resto buonissima.
</p>

<p>
Dopo un riposo di qualche ora, il drappelle si rimetteva
<span class="pagenum" id="Page_89">[89]</span>
in marcia salendo i primi contrafforti della montagna, ma
attraverso a foreste sempre fitte e assai intricate.
</p>

<p>
Avevano già percorso un chilometro, quando lo Sciancatello
si arrestò bruscamente, emettendo dei sordi brontolii
e dando segni d'una certa agitazione.
</p>

<p>
— Ehi, Sciancatello, cosa succede? — chiese il marinaio. — Hai
sentito qualche tigre?&nbsp;—
</p>

<p>
Il <i>mias</i> pareva che ascoltasse con profonda attenzione,
come se cercasse di raccogliere qualche rumore non ben distinto.
Guardava le cime degli alberi, poi osservava i cespugli
ed il suo volto manifestava ora stizza ed ora contentezza.
</p>

<p>
— Che sia impazzito? — chiese Piccolo Tonno.
</p>

<p>
— O che abbia una colica? — chiese invece il marinaio. — Ha
divorato troppi banani di certo.
</p>

<p>
— No, — disse Albani. — Ha sentito qualche cosa.
</p>

<p>
— Ma io non vedo nulla, nè odo nulla.
</p>

<p>
— Pretenderesti di aver l'udito acuto come quel figlio dei
boschi, Enrico?&nbsp;—
</p>

<p>
Ad un tratto l'<i>orang</i> dilatò fino agli orecchi la sua immensa
bocca e gli uscì uno scoppio di risa fragoroso.
</p>

<p>
— Ehi, Sciancatello! — gridò il marinaio. — Che i banani
t'abbiano fatto l'effetto d'una solenne bevuta? Se ti
sei ubbriacato, ti faremo una doccia, figliuol mio.&nbsp;—
</p>

<p>
L'<i>orang</i> non l'ascoltava più. Con un gesto imperioso aveva
fatto cenno alle due scimmie di seguirlo e si era diretto
verso un albero altissimo, coperto d'un fogliame folto assai
e si era messo ad osservarlo continuando a manifestare la
sua gioia con scoppi di risa.
</p>

<p>
— Che lassù ci siano delle frutta ricercate dalle scimmie? — chiese
il marinaio.
</p>

<p>
— Io non vedo che foglie, — rispose il mozzo. — Ma....
non udite questo ronzìo?...
</p>

<p>
— Sì, — disse il veneziano. — Oh!... Ora comprendo!... Non
vedete lassù quel nuvolo d'insetti?...
</p>

<p>
— Sì, sì! — confermarono i due marinai.
</p>

<p>
<span class="pagenum" id="Page_90">[90]</span>
</p>

<p>
— Sono api selvatiche ed il nostro <i>orang</i> si prepara a
saccheggiare l'alveare per mangiarsi il miele.
</p>

<p>
— Il goloso! — esclamò il marinaio. — Ma non gli permetterò
di mangiarselo tutto. Diavolo!... Voglio fare delle
ciambelle io!...
</p>

<p>
— Zitto, — disse il veneziano.
</p>

<p>
— Cosa avete udito?
</p>

<p>
— Un grugnito.
</p>

<p>
— Dove?...
</p>

<p>
— Lassù, fra le foglie.
</p>

<p>
— Che lo Sciancatello trovi un competitore?
</p>

<p>
— Lo credo, Enrico, poichè mi pare quelle api siano molto
spaventate.
</p>

<p>
— Forse un altro <i>mias</i>?...
</p>

<p>
— Non lo so.
</p>

<p>
— Brutto incontro, signor Albani.
</p>

<p>
— Abbiamo le freccie mortali.
</p>

<p>
— Sciancatello sale, — disse il mozzo.&nbsp;—
</p>

<p>
Infatti l'<i>orang</i>, dopo una breve esitazione, aveva cominciata
l'ascensione, ma procedeva con una certa diffidenza e
portava con sè il randello.
</p>

<p>
Di tratto in tratto si arrestava per ascoltare, alzava il
viso come se cercasse di discernere qualche animale che pareva
si nascondesse fra il fogliame, poi scuoteva la testa e
riprendeva l'ascensione.
</p>

<p>
Giunto ai primi rami si rizzò, abbracciò il tronco dell'albero
e radunando le sue forze si mise a scrollarlo con
furore, emettendo dei sordi abbaiamenti ma che sembravano
colpi di tosse: era il suo modo per manifestare la sua collera.
</p>

<p>
In alto si udirono dei grugniti, poi si vide una massa
nera scendere lungo il tronco.
</p>

<p>
— Una bestia! — urlò il mozzo.
</p>

<p>
Lo Sciancatello, vedendosi a tiro quell'animale, gli appioppò
una legnata così tremenda, da strappargli un vero
urlo, poi con un calcio cercò di precipitarlo giù, ma l'altro,
che stringeva forte il tronco, teneva duro.
</p>

<p>
<span class="pagenum" id="Page_91">[91]</span>
</p>

<p>
Lo si vide però poco dopo lasciarsi scivolare luogo l'albero
con grande rapidità, quindi piombare a terra in causa
d'un'ultima e più furiosa scossa dell'<i>orang</i>.
</p>

<div class="chapter">
<h2 id="cap14"><span class="smcap">Capitolo XIV</span>
<span class="smaller">Miele e patate dolci</span></h2>
</div>

<p>
Quell'animale che voleva defraudare lo Sciancatello del
miele, era grosso quanto un cane di Terrannova, ma più
basso di zampe, col muso un po' appuntito ed il pelame nero
e lucidissimo.
</p>

<p>
Rassomigliava in tutto agli orsi neri, ma era però più
allungato e sembrava anche molto più agile.
</p>

<p>
Appena trovatosi a terra, non cercò di far fronte agli
uomini, ma di darsela a gambe nel bosco; il signor Albani
però che sapeva con che specie d'animale aveva da fare,
con quattro colpi di randello lo fece cadere al suolo, poi
levatasi rapidamente una fune, gliela legò al collo, dicendo:
</p>

<p>
— Adagio, mio caro; abbiamo un recinto nella nostra capanna
e vi starai benone.&nbsp;—
</p>

<p>
In quell'istante si udì l'<i>orang</i> scrollare ancora furiosamente
l'albero ed emettere grida di rabbia, poi un colpo
sordo che pareva una tremenda bastonata.
</p>

<p>
Un altro animale, simile al primo, scendeva precipitosamente
lungo l'albero e venne a cadere quasi ai piedi del
marinaio. Questi credette bene d'imitare il veneziano; con
due colpi di randello stordì il disturbatore delle api, quindi
lo legò solidamente, aiutato dal mozzo.
</p>

<p>
— Bravi, amici, — disse Albani. — Un maschio ed una
femmina!... Faremo razza e fra pochi mesi avremo anche
noi della carne eccellente.
</p>

<p>
— Ma ci direte che bestie sono, signore, — disse il marinaio.
</p>

<p>
<span class="pagenum" id="Page_92">[92]</span>
</p>

<p>
— Sono orsi.
</p>

<p>
— Terremoto! Orsi! — esclamò il marinaio, balzando indietro.
</p>

<p>
— Hai paura?
</p>

<p>
— Se sono orsi, ho motivo di spaventarmi.
</p>

<p>
— Sono inoffensivi, Enrico. Quelli del Borneo e di tutte
le isole Malesi, non sono feroci come gli altri. Come vedi,
sono più piccoli di tutte le altre specie e quantunque abbiano
denti e artigli, non se ne servono quasi mai e sfuggono
l'uomo. Questa doppia cattura ci sarà di molto vantaggio,
poichè alleveremo degli orsacchiotti che ci procureranno,
di tratto in tratto, degli arrosti succolenti.
</p>

<p>
— Ed il miele? — chiese il mozzo. — Quel briccone di
Sciancatello ce lo divorerà tutto.
</p>

<p>
— Ah!... furfante! — urlò il marinaio. — Mangia le mie
ciambelle. Ehi, Sciancatello!... Scendi o ti romperò il mio
randello sul groppone, brutto ingordo!&nbsp;—
</p>

<p>
L'<i>orang</i> pareva fosse diventato sordo. Lo si udiva a rompere
i rami e scuotere le foglie, mentre le api fuggivano a
sciami, ronzando. Il ghiottone stava senza dubbio saccheggiando
l'alveare.
</p>

<p>
Il marinaio, furioso, temendo di non poter assaggiare il
miele, nè di fare le sue ciambelle, cercava di scuotere l'albero
per costringere l'<i>orang</i> a scendere, ma invano.
</p>

<p>
Il veneziano ed il mozzo invece ridevano a crepapelle.
</p>

<p>
— Basta, goloso! — continuava a urlare il marinaio. — Scendi
o ti mando a raggiungere tua madre con una freccia
che ti farà crepare. Scendi, ladrone ingordo!&nbsp;—
</p>

<p>
Il <i>mias</i> continuava a rimanere sordo a quella tempesta
d'invettive e di minaccie ed il marinaio s'arrabbiava maggiormente,
credendolo occupato a rimpinzarsi di miele.
</p>

<p>
— Addio, ciambelle, — diceva il mozzo, sempre ridendo. — Questa
volta è lo Sciancatello che si mangia il dolce.
</p>

<p>
— Terremoto di Genova! — tuonò il marinaio. — Gli darò
tale lezione da fargli vomitare tutto il miele!... Gli fracasserò
le ossa!...
</p>

<p>
<span class="pagenum" id="Page_93">[93]</span>
</p>

<p>
— Eccolo che scende, — disse Albani. — Pare che abbia
terminato la colazione.&nbsp;—
</p>

<p>
Infatti lo Sciancatello scendeva attraverso i rami e le foglie,
ma senza fretta. Pareva che fosse imbarazzato a portare
qualche cosa, perchè con una mano sosteneva un voluminoso
pacco.
</p>

<p>
— Cosa rimorchia quel gaglioffo? — chiese il marinaio.
</p>

<p>
— Ci porterà la cera colla quale faremo delle buone candele, — disse
il Piccolo Tonno.
</p>

<p>
— Gliela farò mangiare dietro al miele!... Non m'importa
un fico della cera!... Scendi, canaglia, che t'accarezzerò le
spalle!...&nbsp;—
</p>

<p>
Lo Sciancatello scendeva, ma sempre con gran precauzione
e tenendo stretto il pacco.
</p>

<p>
— Il furbo! — esclamò il mozzo. — E poi dicono che le
scimmie sono meno intelligenti degli uomini!...
</p>

<p>
— Perchè? — chiese Enrico.
</p>

<p>
— Non vedi che ha messo i favi dell'alveare nella tenda
che portava a bandoliera?...
</p>

<p>
— Ehi!... To'!... Una goccia!... Fulmini!... È miele!&nbsp;—
</p>

<p>
Il marinaio, che stava sotto l'albero, aveva ricevuto una
grossa goccia sul viso e si era accorto che era miele. La
sua fronte si rasserenò.
</p>

<p>
— Che lo Sciancatello sia più onesto di quello che credevo? — mormorò.
</p>

<p>
Il <i>mias</i>, uscito dai rami, si lasciò scivolare lungo il tronco
come un vero ginnasta e giunto a terra aprì la tenda che
trasudava miele da tutte le parti.
</p>

<p>
Era piena di favi, ma non già spremuti del succo delizioso,
bensì ancora pieni. Il marinaio fece quattro salti attorno
all'albero, poi aprì le braccia e si strinse al petto il
peloso scimmione, esclamando:
</p>

<p>
— Dammi un abbraccio, figliuol mio!... Tu sei il più
onesto di tutte le scimmie e di tutti gli <i>orang-outan</i> della
terra!&nbsp;—
</p>

<p>
Lo Sciancatello si meritava quell'elogio, poichè invece di
<span class="pagenum" id="Page_94">[94]</span>
aver saccheggiato l'alveare per proprio conto, portava i favi
intatti ai suoi padroni.
</p>

<p>
Il marinaio non perdette tempo. Si rimboccò le maniche,
si fece dare la pentola e si mise a spremere la cera, facendo
uscire larghi goccioloni di miele profumato.
</p>

<p>
S'accorse ben presto che quel recipiente non bastava a
contenere tutto il succo, ma il signor Albani s'affrettò a
trovare altri recipienti formando dei coni impenetrabili colle
larghe foglie d'un arecche.
</p>

<p>
Quando l'operazione fu terminata, calcolarono la loro provvista
a dodici chilogrammi, detraendo qualche chilogrammo
regalato all'onesto Sciancatello ed alle due scimmie.
</p>

<p>
— Quante ciambelle! — esclamò il marinaio. — Capperi!..
Ne mangeremo a sazietà.
</p>

<p>
— Ma non hai pensato ad una cosa, Enrico, — disse Albani. — Come
faremo ad attraversare i boschi con questi
recipienti?... La montagna è ancora alta, amico mio.
</p>

<p>
— Fulmini!... Ma io non lascierò qui il mio miele, signore.
Gli orsi o le scimmie me lo mangerebbero.
</p>

<p>
— Lo credo, e poi non possiamo condurre con noi gli orsi.
</p>

<p>
— Lasciatemi qui e salite voi la montagna.
</p>

<p>
— Non avrai paura delle tigri?
</p>

<p>
— Ho la cerbottana e le freccie sono avvelenate.
</p>

<p>
— Ti lascieremo anche lo Sciancatello; è un buon compagno
che sa maneggiare solidamente il suo randello.
</p>

<p>
— Quando sarete di ritorno?...
</p>

<p>
— Temo che saremo costretti ad accamparci sulla cima
della montagna. Domani all'alba faremo ritorno.
</p>

<p>
— Sarete capaci di trovarmi?... Potete smarrirvi in questi
boschi.
</p>

<p>
— Conosco il mezzo per dirigermi. Addio, Enrico.
</p>

<p>
— Buon viaggio, signore. Vi preparerò delle ciambelle
intanto e sentirete come saranno deliziose!... Me ne intendo,
io!&nbsp;—
</p>

<p>
Si salutarono un'ultima volta ed il veneziano ed il mozzo
si rimisero in cammino lasciando al marinaio anche le due
<span class="pagenum" id="Page_95">[95]</span>
scimmie poichè, non essendovi più il randello dell'<i>orang</i>,
potevano approfittare per fuggire.
</p>

<p>
Il signor Albani, pur camminando rapidamente, aveva la
precauzione di fare, di quando in quando, delle incisioni sui
tronchi degli alberi, ma sempre su quelli che si trovavano
alla sua destra. In tal modo non correva più il pericolo
di non ritrovare, nel ritorno, la via percorsa.
</p>

<p>
Il terreno cominciava a salire, ma era sempre coperto da
folti cespugli, da grandi macchie d'alberi che avevano delle
foglie smisurate e interrotto di tratto in tratto da enormi
massi di natura vulcanica e da fenditure profonde che dovevano
servire di letto ai torrenti, durante la stagione piovosa.
</p>

<p>
Su quei pendii abbondavano le piante gommifere, per lo
più <i>isonandra gutta</i> i cui tronchi, incisi, danno una materia
attaccaticcia simile al caucciù.
</p>

<p>
Il signor Albani però, che guardava attentamente tutti i
vegetali, scoprì alcuni alberi molto preziosi per loro, poichè
potevano surrogare il pane fatto col midollo delle <i>arenghe
saccharifere</i>.
</p>

<p>
Erano dei <i>buâ kaluwi</i>, così chiamati dai Malesi, ma che
i botanici conoscono col nome di <i>artocarpus incisa</i>, alberi
che producono delle frutta grosse, prive di semi, contenenti
una polpa giallastra che ha il sapore di certe specie di
zucche.
</p>

<p>
Più sopra ne scoprì altre appartenenti alla stessa specie,
ma assai più produttive. Erano i <i>buâ naglesa</i> o <i>artocarpus
integrifolia</i> meglio conosciuti col nome di alberi del pane,
piante grandissime che producono le frutta più grosse di
tutti i vegetali, rotonde, coperte di scaglie puntive e così
pesanti, che due uomini non sempre riescono a portare un
solo frutto.
</p>

<p>
— Se ne piomba una sul cranio, lo schiaccia come una
nocciuola, — disse il mozzo. — Non ho mai vedute frutte
così grosse, signor Emilio.
</p>

<p>
— Ci faranno sudare a portarle alla capanna, Piccolo
Tonno, — rispose il veneziano.
</p>

<p>
<span class="pagenum" id="Page_96">[96]</span>
</p>

<p>
— Contate di venire a raccoglierle?
</p>

<p>
— Certo.
</p>

<p>
— Sono adunque eccellenti?
</p>

<p>
— Hanno il sapore dei fondi del carciofo e quella polpa,
cucinata sui carboni, può supplire il pane.
</p>

<p>
— Ma non si conserverà.
</p>

<p>
— I polinesiani la conservano, pigiandola entro buche
scavate nel terreno, ma prende un sapore acidulo non però
sgradevole a chi riesce ad abituarsi.
</p>

<p>
— Ma ci vorrebbero dei facchini, per portare fino alla
spiaggia tutte quelle frutta.
</p>

<p>
— Se non avremo dei facchini, avremo degli animali ed
un carretto, spero.
</p>

<p>
— Un carretto?...
</p>

<p>
— E perchè no?...
</p>

<p>
— Ma chi lo tirerà?... Le scimmie forse?...
</p>

<p>
— Chi?... Ho notato parecchie orme di babirussa e se
riesco a prenderne due, vedrai che ti farò andare in carro,
mio Piccolo Tonno.
</p>

<p>
— Ma voi volete procurarci mille comodi, signore.
</p>

<p>
— È la mia idea. Orsù, continuiamo la marcia o giungeremo
tardi sulla vetta. La montagna è ancora alta assai.&nbsp;—
</p>

<p>
Ripresero l'ascensione attraverso a quelle selve che diventavano
sempre più difficili e più intricate, recidendo gli
smisurati <i>rotangs</i> che formavano talvolta delle reti impenetrabili
e fugando grandi bande di volatili e specialmente
di <i>podargus</i>, bruttissimi falchi colla testa grossa, il becco
corto e largo come una bocca, la testa coperta di pochi ciuffi
di peli e le penne del corpo bigie a screziature nere.
</p>

<p>
Anche qualche aquila audace, uccellacci grossi come tacchini,
armate di robusti artigli, colle larghe ali nere ed il
dorso rossastro variegato di nero, volava via emettendo acute
grida.
</p>

<p>
A mezza costa s'imbatterono in numerosi drappelli di
scimmie, occupati a saccheggiare gli alberi fruttiferi. Ve
n'erano di varie specie, ma erano talmente selvatiche, che
<span class="pagenum" id="Page_97">[97]</span>
fuggivano rapidamente appena scorgevano i due naufraghi,
celandosi nei più fitti nascondigli della foresta.
</p>

<p>
Si scorgevano bande di <i>ducs</i>, scimmie colla coda lunga,
la faccia piatta, i piedi neri e le orecchie invece color carne
viva; delle <i>lawados</i> dalla faccia priva di pelo, color rosso
fino a metà, colla testa coperta da una specie di parrucca
fatta di peli grigiastri e molto folti; delle scimmie dal naso
lungo e grosso e parecchie altre che il veneziano non poteva
ben distinguere perchè fuggivano troppo rapidamente.
</p>

<p>
Alle quattro, mentre stavano per riposarsi all'ombra d'un
arecche, il signor Albani additò al compagno una pianta
poco alta, munita di larghe foglie d'un bel verde, dicendo
con voce allegra:
</p>

<p>
— Ecco una scoperta preziosa. Finalmente avremo una
piantagione!...
</p>

<p>
— È una pianta di tabacco, forse? — chiese il mozzo. — Quale
fortuna per Enrico, che non sogna che pipe e sigari!...
</p>

<p>
— Non è tabacco, ma qualche cosa di meglio: scava!&nbsp;—
</p>

<p>
Piccolo Tonno estrasse il coltello e si mise a scavare la
terra attorno alla pianta, con infinite precauzioni. Poco
dopo metteva allo scoperto un tubero assai grosso, pesante
un buon chilogrammo e che rassomigliava ad un pomo di
terra.
</p>

<p>
— Cos'è questo? — chiese egli, sorpreso.
</p>

<p>
— Un <i>ubis</i>, — rispose Albani.
</p>

<p>
— Non vi comprendo.
</p>

<p>
— Una patata dolce.
</p>

<p>
— Lave del Vesuvio!... Una patata!...
</p>

<p>
— E delle migliori, ragazzo mio.
</p>

<p>
— La metteremo a cucinare sotto la cenere.
</p>

<p>
— Niente affatto, goloso. La conserveremo, dissoderemo
un pezzo di terra e fra tre o quattro mesi faremo la nostra
raccolta.
</p>

<p>
— Sperate di trovarne altre?...
</p>

<p>
— Ne sono certo, Piccolo Tonno. Avanti, e giriamo intorno
gli sguardi.&nbsp;—
</p>

<p>
<span class="pagenum" id="Page_98">[98]</span>
</p>

<p>
Il mozzo si mise nella borsa il prezioso tubero e ripresero
le mosse guardando a destra ed a manca.
</p>

<p>
Tre ore dopo giungevano sulla vetta della montagna, carichi
di altri sette <i>ubis</i> che avevano scoperto sotto la boscaglia.
</p>

<div class="chapter">
<h2 id="cap15"><span class="smcap">Capitolo XV</span>
<span class="smaller">Un terribile quarto d'ora</span></h2>
</div>

<p>
Appena si trovarono sulla più alta roccia di quella vetta,
la quale s'innalzava isolata in mezzo a quelle folte foreste,
girarono con viva curiosità gli sguardi all'intorno, certi di
poter finalmente scorgere i contorni della loro possessione.
</p>

<p>
Le loro previsioni erano esatte: quella terra che gli ospitava
non era un continente ma bensì un'isola, poichè dall'alto
di quella montagna potevano scorgere tutto all'intorno
il mare, il quale scintillava sotto gli ultimi raggi del
sole prossimo al tramonto.
</p>

<p>
Quell'isola pareva che avesse una estensione ragguardevole,
poichè si prolungava per un grande tratto verso il
sud. La sua forma rassomigliava vagamente ad un immenso
cucchiaio, allargandosi verso il nord e restringendosi verso
il sud, ma con frastagliamenti più o meno pronunciati, con
piccole baie e con alcuni isolotti microscopici disseminati
qua e là e con lunghe file di scogliere.
</p>

<p>
Fin dove potevano spingere lo sguardo, i due naufraghi
non iscorgevano che foreste, le quali si estendevano fino
alle sponde del mare, impedendo di vedere se quella terra
era popolata o deserta. Pareva che i corsi d'acqua mancassero
assolutamente, si scorgevano però qua e là dei serbatoi,
dei bacini, ma forse salmastri, trovandosi in prossimità del
mare.
</p>

<p>
Il veneziano aguzzava gli sguardi sperando di scoprire
<span class="pagenum" id="Page_99">[99]</span>
più oltre altre isole, ma invano. All'est, all'ovest, al nord
ed al sud non appariva alcuna terra.
</p>

<p>
— Ebbene, signore? — chiese il mozzo. — Sapete ora dove
ci troviamo?
</p>

<p>
— Su di un'isola, come lo avevo supposto, ma su quale,
io lo ignoro, — rispose Albani.
</p>

<p>
— Ma dove credete che quest'isola sia situata?
</p>

<p>
— Nel mar di Sulu, di questo son certo.
</p>

<p>
— Sono molte le terre sparse in questo mare?
</p>

<p>
— Sono oltre cento, ma molte non sono forse ancora state
tutte visitate. Sono divise in quattro gruppi distinti: Cagayan
Holo, Bassilan, Holo e Tawi-Tawi.
</p>

<p>
— E sono tutte abitate?....
</p>

<p>
— In gran parte e per lo più da pirati intrepidi che scorrono
il mare fino sulle coste delle Filippine. Non vi è che
un'isola i cui abitanti sono di costumi miti, che è stata
scoperta da un nostro compatriotta e che porta appunto il
suo nome.
</p>

<p>
— Da un italiano?
</p>

<p>
— Sì, Piccolo Tonno; da Rienzi, un intrepido esploratore
che visitò quasi tutte le isole di Sulu.
</p>

<p>
Quell'isola è situata a 6° 26′ di lat. nord e 119° 33′ di long.
est del meridiano di Parigi e fa parte del gruppo di Bassilan.
</p>

<p>
Quando il nostro compatriota la scoprì e sbarcò, un capo
dell'isola, certo Maulant, gli andò incontro e saputo chi era,
volle, secondo il costume del paese, scambiare il nome gridando:
Io mi chiamo <i>datou</i> Rienzi e si battè il petto, poi
battendo quello del viaggiatore disse: Tu sei il <i>datou</i> (capo)
Moulant. Quindi gli offrì il suo <i>kriss</i> e Rienzi gli regalò le
sue pistole.
</p>

<p>
Da quell'epoca l'isola fu chiamata Rienzi e porta ancora
il nome del nostro compatriotta.
</p>

<p>
— Fa piacere, signor Albani, nel sapere che i nostri compatrioti
hanno fatto anche qui delle scoperte.
</p>

<p>
— Ti credo, Piccolo Tonno, ma.... guarda!... I miei occhi
s'ingannano od è proprio del fumo che s'alza laggiù?...
</p>

<p>
<span class="pagenum" id="Page_100">[100]</span>
</p>

<p>
— Dove, signor Emilio?...
</p>

<p>
— Verso quella punta lontana, al sud, dietro a quei
boschi.&nbsp;—
</p>

<p>
Il mozzo aggrottò la fronte e aguzzò gli sguardi nella direzione
indicata. Le tenebre cominciavano a calare sull'isola,
pure scorse come un leggero pennacchio grigiastro.
</p>

<p>
— Del fumo! — esclamò il mozzo, stupito. — Ma allora
quest'isola è abitata!...
</p>

<p>
— O è nebbia? — disse il signor Albani, che era diventato
pensieroso.
</p>

<p>
— Ecco quello che bisognerebbe sapere, signore.
</p>

<p>
— Vi sono almeno quindici miglia di foreste da percorrere,
Piccolo Tonno. Stento a credere che quest'isola sia
abitata.
</p>

<p>
— E perchè?...
</p>

<p>
— Avremmo incontrato qualcuno, mentre non abbiamo
veduto che delle scimmie.
</p>

<p>
— Possono essere dei pescatori qui sbarcati.
</p>

<p>
— O dei pirati, vuoi dire.
</p>

<p>
— Brutta compagnia, signore.
</p>

<p>
— Se sono dei pirati non tarderanno a imbarcarsi. Ardo
ora dal desiderio di possedere un canotto per fare il giro
dell'isola.
</p>

<p>
— Lo costruiremo?...
</p>

<p>
— Sì, Piccolo Tonno, ma quando avremo trovata qualche
pietra per affilare la nostra povera scure che è ormai rovinata.
Orsù, accampiamoci e domani mattina andremo a trovare
Enrico.
</p>

<p>
— Non correrà pericolo, il marinaio, solo in mezzo alla
foresta?
</p>

<p>
— Ha lo Sciancatello e quel <i>mias</i> è ormai tanto robusto
da mettere in fuga anche le tigri col suo randello e poi
Enrico ha la sua cerbottana. Prepariamoci un ricovero, ragazzo
mio.&nbsp;—
</p>

<p>
Abbandonarono la vetta che era assolutamente nuda e
rientrarono nella foresta costruendosi un ricovero con alcuni
<span class="pagenum" id="Page_101">[101]</span>
bastoni, che poi ricoprirono con una mezza dozzina di foglie
d'arecche, lunghe tre metri e larghe uno.
</p>

<p>
Rosicchiarono un biscotto, accesero il fuoco per tenere
lontane le fiere, poi Albani si coricò sotto quella tettoia improvvisata,
mentre il mozzo montava il primo quarto di
guardia, tenendosi accanto la cerbottana nella quale aveva
prima introdotta una freccia avvelenata. Tutto era tranquillo
sulla cima della montagna: non si udiva che il lieve
sussurrìo delle fronde agitate dal venticello notturno.
</p>

<p>
Nè le scimmie, nè i falchi, nè le aquile si udivano, però
il mozzo non osava chiudere gli occhi, quantunque il sonno
gli pesasse sulle palpebre. Per vincerlo si alzava di sovente
e faceva il giro della tettoia, scrutando con grande attenzione
la tenebrosa foresta che scompariva giù pei fianchi
della montagna.
</p>

<p>
Di quando in quando poi si spingeva verso il margine
della boscaglia e tendeva gli orecchi, sperando di udire, nei
piani inferiori, echeggiare la voce lontana del marinaio, ma
senza risultato. Senza dubbio il genovese dormiva tranquillamente
sotto la vigilanza dello Sciancatello, sognando forni
pieni di ciambelle.
</p>

<p>
Il sonno però lo assaliva con maggior frequenza e per
quanti sforzi facesse, le palpebre già fin troppo grevi, gli
si abbassavano.
</p>

<p>
Si era seduto a pochi passi dal fuoco, contro il tronco
d'un albero semi-divorato dal tarlo e che gli aveva offerto
una specie di seggiola, fischiando fra i denti una barcarola.
Lottava ancora contro il sonno, ma erano gli ultimi sforzi.
</p>

<p>
Finalmente non seppe più resistere e involontariamente
chiuse gli occhi, sognando la sua lontana isola natìa.
</p>

<p>
Quanto dormì?... Non potè mai saperlo, ma una brutta
sorpresa lo aspettava al suo risvegliarsi. Là, a quindici passi
un animale grosso, col pelame giallastro rigato di nero, colla
testa somigliante a quella dei gatti ma molto più grossa,
stava sdraiato al suolo, guardandolo con due occhi dai riflessi
verdastri, ma che tradivano un'ardente bramosìa.
</p>

<p>
<span class="pagenum" id="Page_102">[102]</span>
</p>

<p>
Il povero mozzo, nel vedersi dinanzi quell'animale, che
pareva pronto a scagliarsi su di lui e mettere alla prova
i tremendi artigli, impallidì orribilmente e s'irrigidì contro
l'albero, mormorando con un filo di voce:
</p>

<p>
— Sono morto!&nbsp;—
</p>

<p>
Aveva riconosciuto in quella formidabile avversaria una
tigre.
</p>

<p>
Gettò all'intorno uno sguardo smarrito: il signor Albani
russava tranquillo e fidente sotto la piccola tettoia ed il
fuoco stava per ispegnersi, lanciando gli ultimi sprazzi di
luce come un lumicino moribondo.
</p>

<p>
Si guardò ai piedi sperando di aver vicina la cerbottana,
ma il fusto cilindrico gli era caduto dalle ginocchia, era rotolato
pel pendio ed era andato ad arrestarsi a' piedi d'un
<i>sontar</i>, a circa dieci metri di distanza.
</p>

<p>
Il disgraziato ragazzo si sentì rizzare i capelli e gli parve
di sentire sulle membra i denti terribili della fiera.
</p>

<p>
— Sono morto, — ripetè, rabbrividendo fino in fondo all'anima.
</p>

<p>
E poteva ben considerarsi spacciato, poichè al primo movimento
che avesse osato fare per riprendere la cerbottana
o al primo grido che avesse lanciato per svegliare il veneziano,
la tigre non avrebbe indugiato ad assalirlo.
</p>

<p>
Girò lentamente la testa e guardò la fiera. Stava accovacciata
al medesimo posto, ma pareva che non avesse fretta
di assalire. Si stirava come un gatto che ha fatto una buona
dormita, ondeggiava mollemente la coda, si lisciava il pelo
del petto e dei fianchi con graziosa civetteria e sembrava
non facesse alcun caso della futura vittima.
</p>

<p>
Ad un tratto però parve che concentrasse la sua attenzione
sulla cerbottana che stava ai piedi del borasso, la cui estremità
era munita del coltello del mozzo. Quella lama, che un
raggio di luna faceva scintillare come uno specchio da due
soldi, aveva certamente destata la sua curiosità.
</p>

<p>
Si diresse verso l'albero con passo silenzioso, ma con una
certa diffidenza, volgendo di quando in quando la testa verso
<span class="pagenum" id="Page_103">[103]</span>
il ragazzo che manteneva una immobilità assoluta, poi allungò
una zampa e la trasse a sè. Vedendo quella canna
rotolare e la luce della lama apparire e scomparire, parve
che ci provasse gusto, poichè dimenticando la vittima si
mise a giuocherellare, emettendo dei profondi <i>rom-rom</i> di
contentezza.
</p>

<p>
A vederla si avrebbe scambiata per un grosso gatto allegro,
anzichè per una tigre sanguinaria.
</p>

<p>
Piccolo Tonno, più sorpreso che mai, cominciava a respirare
ed a sperare. Se quella fiera era di così buon umore,
vi era speranza di salvare la pelle. Non osava però ancora
a muoversi, poichè la maledetta tigre, pur giocando, volgeva
di tratto in tratto la testa verso di lui, come volesse
assicurarsi che non abbandonava il posto.
</p>

<p>
— Che voglia solamente spaventarmi? — pensava il ragazzo. — Oh!
Se potessi scivolare sotto la tettoia e svegliare
il signor Albani!&nbsp;—
</p>

<p>
Ma non trovava mezzo per avvertire il compagno del tremendo
pericolo che correvano. Coricato su di un fianco, con
un braccio sotto il capo, il veneziano continuava a dormire
saporitamente, nè accennava a svegliarsi.
</p>

<p>
Ad un tratto un'idea attraversò il cervello del ragazzo.
</p>

<p>
— Dio mi aiuti, — mormorò.
</p>

<p>
Tenendo gli sguardi sempre fissi sulla fiera, si curvò lentamente,
con infinite precauzioni, verso terra. Il cuore gli
batteva forte forte, un tremito nervoso gli scuoteva le membra
e grossi goccioloni di sudore freddo gli bagnavano la
fronte, ma continuava ad abbassarsi, mentre la sua mano
frugava il terreno.
</p>

<p>
Trasalì sentendo sotto le dita un oggetto duro, ma ritirò
il braccio lentamente, sempre guardando la tigre che continuava
a giuocherellare colla cerbottana.
</p>

<p>
— Un sasso, — mormorò, respirando. — Non sbagliamo
il colpo.
</p>

<p>
Attese il momento in cui la tigre volgevagli il dorso e
rapido come il lampo scagliò il sasso sotto la tettoia. Il signor
<span class="pagenum" id="Page_104">[104]</span>
Albani sentendosi cadere sul viso quell'oggetto, si alzò
bruscamente guardandosi attorno. Comprese tutto a prima
vista?... È probabile, perchè senza pronunciare parola, senza
fare un gesto al mozzo, raccolse silenziosamente la sua cerbottana
e tenendosi coricato come fosse ancora addormentato,
accostò l'arma formidabile alle labbra.
</p>

<p>
Un'istante dopo s'udì un leggiero sibilo e la tigre interruppe
bruscamente i suoi giuochi, guardandosi attorno. Vedendo
quel leggiero cannello sospeso al suo collo, lo spezzò
con un colpo di zampa e si rimise a giuocare come fosse
stata punta da un semplice moscerino.
</p>

<p>
Ad un tratto però la si vide spiccare un salto immenso,
emettendo un rauco ruggito, poi ricadere su di un fianco,
quindi dibattersi in preda a tremende convulsioni.
</p>

<p>
Piccolo Tonno si precipitò verso la tettoia, gridando:
</p>

<p>
— Ah!... Signor Emilio!
</p>

<p>
Il veneziano era già balzato fuori. Aprì le braccia e se lo
strinse al cuore, esclamando:
</p>

<p>
— Grazie, mio valoroso ragazzo!&nbsp;—
</p>

<p>
In quell'istante la tigre, fulminata dal potente veleno dell'<i>upas</i>
e del <i>cetting</i>, cessava di vivere.
</p>

<div class="chapter">
<h2 id="cap16"><span class="smcap">Capitolo XVI</span>
<span class="smaller">Una luce misteriosa</span></h2>
</div>

<p>
La tigre abbattuta dalla freccia mortale scagliatale dal
veneziano, era una delle più grosse, poichè misurava oltre
due metri dall'estremità della coda al naso ed era alta un
buon metro, quantunque quelle delle isole indo-malesi siano
di solito più basse di quelle del Bengala che chiamansi
reali.
</p>

<p>
Il terribile veleno l'aveva ridotta in uno stato miserando.
La bocca, contorta dagli ultimi spasimi, non aveva più forma;
<span class="pagenum" id="Page_105">[105]</span>
gli occhi le uscivano dall'orbita fra un cerchio di sangue, ed
il pelo, poco prima liscio, era diventato arruffato. Una spuma
sanguigna mista ad una serosità giallastra, le colava dalle
labbra.
</p>

<p>
— È proprio morta? — chiese il mozzo, che le girava
attorno, ma tenendosi prudentemente ad una certa distanza.
</p>

<p>
— Il veleno dell'upas è infallibile, — rispose il veneziano,
scuotendo con un piede quella massa inerte.
</p>

<p>
— Sono vendicato del terribile quarto d'ora che questo
animalaccio mi ha fatto passare, signor Albani. Io non so
come il mio cuore non si sia spezzato. Ah!... Che paura,
signore!...
</p>

<p>
— Ti credo, mio povero ragazzo. Un cacciatore di professione
non avrebbe provato meno paura di te e ti dico che
sei un valoroso.
</p>

<p>
— Grazie, signore.
</p>

<p>
— Va' a coricarti che ne hai bisogno; veglierò io fino all'alba.
</p>

<p>
— Non ho più sonno, credetelo, e preferisco farvi compagnia
accanto al fuoco.
</p>

<p>
— O meglio mi aiuterai a scuoiare la tigre. Ricaveremo
una splendida coperta.&nbsp;—
</p>

<p>
Gettarono sul fuoco semi-spento dei rami secchi, trascinarono
colà la tigre e levato il coltello dalla cerbottana, il
signor Albani si mise al lavoro aiutato dal piccolo mozzo.
</p>

<p>
— Che animalaccio! — esclamava Piccolo Tonno, che non
si stancava di ammirarlo. — Che collo e che muscoli!... Simili
fiere non devono trovarsi imbarazzate a trascinare nei
loro covi le grosse selvaggine.
</p>

<p>
— Si sono vedute talvolta delle tigri, superare delle cinte
portando in bocca dei grossi capi di bestiame. Da ciò puoi
immaginarti quale forza posseggono tali carnivori.
</p>

<p>
— È vero, signore, che le tigri assalgono indistintamente
tutti gli animali, perfino i leoni e gli elefanti?...
</p>

<p>
— Sono frottole, ragazzo mio, spacciate da cacciatori che
non hanno mai abbandonato le loro case. Le tigri sono
<span class="pagenum" id="Page_106">[106]</span>
più astute di quello che si crede e non si misurano con
degli animali che possono disputare a loro la vittoria. Se
la prendono colle antilopi, colle scimmie, coi tapiri, coi babirussa
perchè sanno che non possono difendersi, o cogli animali
domestici, ma sfuggono gli altri. Non osano nemmeno
assalire i bufali, poichè sanno per esperienza che quei grossi
ruminanti posseggono delle corna acute e che non indietreggiano.
</p>

<p>
— Pure assalgono gli uomini.
</p>

<p>
— Sì, ma quando sono vecchie.
</p>

<p>
— Oh!... Questa è strana!... — esclamò il mozzo.
</p>

<p>
— Te lo dissi già, le tigri sono molto furbe. Sapendo che
gli uomini posseggono delle armi, finchè sono giovani e agili
e hanno lo slancio necessario per piombare sugli animali
della foresta, lasciano in pace gli uomini. Talvolta però,
spinte dalla fame, fanno delle vittime umane, ma preferiscono
gli uomini di colore e possibilmente le donne ed i
fanciulli, conoscendo già la potenza delle armi da fuoco degli
uomini bianchi. Quando cominciano a diventar vecchie
lasciano le foreste, e vanno a nascondersi in vicinanza dei
villaggi e specialmente nei pressi delle fonti, ove sanno che
si recheranno le donne a prendere acqua, e cominciano le
stragi.
</p>

<p>
Pare però che la carne umana sia un cattivo nutrimento
per le tigri, poichè diventano brutte, rognose e perdono il
pelo. Si direbbe che diventano lebbrose come gli antropofagi
della Polinesia.
</p>

<p>
— E non si possono ammaestrare le tigri?...
</p>

<p>
— Sì e molti rajah indiani ne tengono libere nei loro
palazzi, ma sono sempre pericolose.
</p>

<p>
— Si potrebbero abituare a non mangiare mai carne?
</p>

<p>
— Hanno provato anche ciò, ma privandole della carne
diventavano brutte e spelate come quelle che mangiano vittime
umane.
</p>

<p>
— Non saremo certamente noi che cercheremo di addomesticare
le tigri....
</p>

<p>
<span class="pagenum" id="Page_107">[107]</span>
</p>

<p>
— Taci!... — esclamò il signor Albani, interrompendolo
bruscamente.
</p>

<p>
— Cosa avete udito? — chiese il mozzo, dopo alcuni istanti
di silenzio.
</p>

<p>
— Una lontana detonazione.
</p>

<p>
— È impossibile, signore!... Se quest'isola è deserta....
</p>

<p>
— Non lo sappiamo ancora, anzi quel fumo scorto ieri
sera indicherebbe il contrario. Vieni, ragazzo mio.&nbsp;—
</p>

<p>
Gettò a terra la pelle sanguinante della tigre che aveva
allora staccata e salì sulla rupe che formava la vetta della
montagna.
</p>

<p>
Giunto sulla cima guardò verso al sud e gli parve di
scorgere, nel medesimo punto ove poche ore prima aveva
veduto alzarsi la colonna di fumo, un debole chiarore che
pareva proiettato da un fuoco acceso sotto i boschi.
</p>

<p>
— Della luce! — esclamò. — Ma allora laggiù accampano
degli uomini!
</p>

<p>
— Ma chi siano? Degli abitanti o dei naufraghi? — chiese
Piccolo Tonno.&nbsp;—
</p>

<p>
Il signor Albani non rispose: continuava a guardare quel
chiarore che talvolta diventava più vivo, spiccando distintamente
fra le tenebre e che ora pareva accennasse a spegnersi.
</p>

<p>
Verso le due del mattino quella luce si estinse bruscamente,
nè più ricomparve. Il signor Albani attese fino all'alba
sperando di udire qualche altra detonazione, ma
invano.
</p>

<p>
— Forse saranno stati dei pirati, — mormorò egli. — Non
credo che quest'isola sia abitata.
</p>

<p>
— Scendiamo, signore? — chiese il mozzo.
</p>

<p>
— Sì, Piccolo Tonno.&nbsp;—
</p>

<p>
Si caricarono della pelle della tigre e delle patate dolci
che avevano raccolte nella foresta e si misero a scendere le
balze della montagna, regolando la loro direzione sulle incisioni
che avevano fatte sugli alberi.
</p>

<p>
Tre ore dopo udivano la voce del marinaio, che saliva dal
fondo d'una valletta boscosa.
</p>

<p>
<span class="pagenum" id="Page_108">[108]</span>
</p>

<p>
— Ohe!... marinaio! — gridò il mozzo.
</p>

<p>
— Presente, — urlò Enrico con voce tuonante.
</p>

<p>
— Nulla di nuovo?
</p>

<p>
— Sto abbeverando i miei orsi.&nbsp;—
</p>

<p>
Il signor Albani e Piccolo Tonno affrettarono il passo e
poco dopo giungevano ad una capanna di frasche, dinanzi
alla quale il marinaio e lo Sciancatello stavano trascinando
gli orsi che parevano ricalcitranti.
</p>

<p>
— Buon giorno, signor Albani, — disse Enrico. — Avete
passata una buona notte sulla montagna?...
</p>

<p>
— Sì, uccidendo una tigre che voleva mangiare Piccolo
Tonno, — disse il veneziano.
</p>

<p>
— Corna di Belzebù!...
</p>

<p>
— Non inquietarti, l'abbiamo uccisa, Enrico. E tu, hai
dormito bene?...
</p>

<p>
— Come un ghiro, signore. Sciancatello è una sentinella
valorosa che non lascia avvicinare nessuno e anche le due
scimmie sono davvero bravine. Dunque, dove siamo noi?
</p>

<p>
— Su di un'isola.
</p>

<p>
— Deserta?
</p>

<p>
— Ecco quello che ignoriamo. Hai udito e veduto nulla?
</p>

<p>
— Veduto no, ma due ore or sono stato svegliato da un
certo fragore, che mi parve un lontano colpo di fucile.
</p>

<p>
— L'ho udito anch'io.
</p>

<p>
— Allora non siamo soli su quest'isola.
</p>

<p>
— Chi può dirlo? Lo sapremo quando saremo in grado
d'intraprendere una vera esplorazione attorno a questa terra.
</p>

<p>
— E quando potremo tentarla?...
</p>

<p>
— Fra alcune settimane, ossia quando avremo un canotto.
Ritorniamo, amici: ho fretta di giungere alla capanna.&nbsp;—
</p>

<p>
Il marinaio afferrò le funi dei due orsi, lo Sciancatello
prese la pentola del miele, Albani si caricò della tenda e
della cera e si misero in cammino preceduti dal mozzo che
portava la pelle della tigre e dalle due scimmie.
</p>

<p>
Volendo però visitare un'altra parte di quella grande foresta,
sperando di trovare nuovi alberi utilissimi, avevano
<span class="pagenum" id="Page_109">[109]</span>
presa un'altra direzione, deviando un po' verso l'est, certi
di raggiungere egualmente la loro capanna aerea.
</p>

<p>
Gli alberi però non variavano. Incontravano sempre macchioni
di arecche, di sontar, di durion, di pombo, di piante
gommifere, strette le une alle altre da smisurati rotang e
da radici colossali, che s'innalzavano da tutte le parti come
serpenti immani.
</p>

<p>
Fecero però una scoperta curiosissima, d'un gruppo di
fiori di proporzioni gigantesche. Erano delle <i>aroidee</i>, piante
che emettono una sola foglia la quale s'innalza, compreso
il gambo che somiglia ad una vera colonna, per ben quindici
metri.
</p>

<p>
Dal centro di quel gambo che aveva un diametro di un
metro, usciva un fiore così grande, da imbarazzare un gigante
se avesse voluto metterselo all'occhiello della giacca,
poichè era alto due metri con un diametro di uno e mezzo.
</p>

<p>
Cosa strana però: quei fiori, invece di avere un profumo
delizioso, esalavano un odore appestante, come di pesce corrotto.
</p>

<p>
Anche qualche pianta utile venne scoperta, ma essendo
ormai tutti carichi, dovettero pel momento rinunciare a saccheggiarla.
Erano dei mangostani, alberi somiglianti ai nostri
ciliegi, chiamati dai popoli della Malesia <i>re delle frutta</i>,
poichè dànno infatti le frutta migliori che immaginare si
possa.
</p>

<p>
Sembrano melogranate, ma la polpa candida che contengono
riunisce gli aromi più squisiti e si fonde in bocca come
un gelato.
</p>

<p>
Verso le quattro del pomeriggio, i naufraghi si trovarono
sulla costa orientale, la quale si elevava assai sul mare, difesa
da rupi colossali che s'innalzavano per parecchie dozzine
di metri, coperte da piante arrampicanti e da sterpi.
</p>

<p>
La foresta terminava addosso a quelle rupi, ma non era
più fitta come prima. Anzi si vedevano qua e là delle piccole
radure, invase bensì da erbe grasse, ma prive di alberi
annosi.
</p>

<p>
<span class="pagenum" id="Page_110">[110]</span>
</p>

<p>
Il signor Albani, che da qualche minuto girava gli occhi
con una certa attenzione, si era fermato esaminando il terreno
delle radure. Rimuoveva le piante, le divideva coi piedi
e pareva che cercasse con ostinazione qualche cosa d'importante.
</p>

<p>
— Sperate di trovare delle altre patate dolci? — gli chiese
Enrico, che si era pure fermato per riposarsi un po'.
</p>

<p>
— Cerco una o meglio delle tracce, — rispose il veneziano.
</p>

<p>
— Le tracce di qualche nuovo animale?...
</p>

<p>
— No, d'una antica coltivazione.
</p>

<p>
— Oh!... d'una coltivazione!... — esclamarono il marinaio
ed il mozzo.
</p>

<p>
— Sì, amici, e sono certo di non ingannarmi. Questo terreno
è stato lavorato e sgombrato dagli alberi che un tempo
lo coprivano. Guardate: ecco qui le tracce d'un solco e qui,
sotto queste erbe, gli avanzi d'un albero tagliato e d'un
altro mezzo sradicato.
</p>

<p>
— Fulmini!... — esclamò Enrico. — Che quest'isola sia
proprio abitata?...
</p>

<p>
— O per lo meno un tempo lo fu, — disse Albani.
</p>

<p>
— Ma da chi?...
</p>

<p>
— Forse da qualche colonia d'isolani delle Sulu.
</p>

<p>
— Ma molto tempo fa?...
</p>

<p>
— Da molti anni di certo.
</p>

<p>
— Ma si dovrebbero vedere le tracce di qualche capanna,
se non gli avanzi.
</p>

<p>
— Potrebbe esistere nei dintorni.
</p>

<p>
— Cerchiamola, signore.&nbsp;—
</p>

<p>
Il veneziano non rispose. Teneva gli sguardi fissi su di
un gruppo di piante che cresceva in mezzo ad una di quelle
radure.
</p>

<p>
— Cosa guardate, signore? — chiese il marinaio, stupito
di non ricevere risposta.
</p>

<p>
— Dimmi, Enrico, — disse Albani, con una certa emozione, — gradiresti
una tazza di caffè?...
</p>

<p>
<span class="pagenum" id="Page_111">[111]</span>
</p>

<p>
— Terremoto di Genova!... Avreste forse trovato....
</p>

<p>
— Del caffè?... Sì, Enrico, l'ho trovato. Seguitemi, amici.
Fra pochi giorni noi assaggeremo la deliziosa bevanda.&nbsp;—
</p>

<div class="chapter">
<h2 id="cap17"><span class="smcap">Capitolo XVII</span>
<span class="smaller">Le tracce d'un'antica colonia</span></h2>
</div>

<p>
Quelle piante, che lo sguardo acuto del veneziano aveva
scoperto fra tutti quegli alberi che circondavano quelle piccole
radure, erano alte cinque o sei metri, col fusto diritto,
le foglie opposte, ovali, d'una tinta verde-cupa lucentissima
e somiglianti a quelle dei lauri cerasi.
</p>

<p>
Alcune, situate troppo all'ombra, erano coperte di fiori
bianchi disposti a ciocche, esalanti un profumo che ricordava
quello delicato dei gelsomini, ma altre, più esposte al
sole, avevano i rami adorni di gruppetti di certe frutta, somiglianti
alle ciliege duracine, sia per la forma che pel colore.
</p>

<p>
Il veneziano staccò alcune di quelle frutta, le aprì facilmente
e mostrò ai compagni una specie di nocciolo, ma che
pareva formato d'una semplice pellicola.
</p>

<p>
— Ecco il caffè, diss'egli.
</p>

<p>
— Il caffè!... — esclamarono i due marinai. — Ma non
somiglia ai chicchi che noi abbrustoliamo e che poi maciniamo.&nbsp;—
</p>

<p>
Il signor Albani sorrise. Ruppe la pellicola e fece uscire
due chicchi semi-ovali, un po' teneri ancora, bianco-verdognoli,
ma che dovevano acquistare una consistenza cornea
dopo una breve esposizione al sole.
</p>

<p>
— È vero caffè!... — esclamò il genovese, al colmo della
gioia. — Ma come queste piante si trovano su quest'isola?...
Forse che crescono anche allo stato selvaggio?...
</p>

<p>
— Nel loro paese d'origine, ossia in Arabia sì, ma qui
no, Enrico. Queste piante sono qui trasportate e coltivate.
</p>

<p>
<span class="pagenum" id="Page_112">[112]</span>
</p>

<p>
— Ma da chi?...
</p>

<p>
— Dagli uomini che hanno dissodate e coltivate queste
radure.
</p>

<p>
— Ma venuti da dove? — insistette il marinaio.
</p>

<p>
— Chissà, forse da Mindanao o da Palavan o dalle Filippine.
Dopo la comparsa degli uomini bianchi, in quasi
tutte le isole della Sonda e dell'arcipelago del Mar Cinese
meridionale, si coltiva in minore o maggior copia il granello
profumato.
</p>

<p>
— Che siano stati poi divorati dalle fiere, i coltivatori?...
</p>

<p>
— Possono aver abbandonata l'isola o essere invece stati
sterminati o ridotti in schiavitù dai pirati delle Sulu.
</p>

<p>
— Sarei curioso di trovare le loro tracce, signor Emilio.
Almeno sarei certo se quest'isola è ancora abitata o deserta.
</p>

<p>
— Forse perlustrando le coste lo sapremo, Enrico. Volete
che raccogliamo il nostro caffè?... Vedo un grande numero
di bacche giunte a perfetta maturanza, e che altro non chiedono
che di essere esposte al sole per seccare.
</p>

<p>
— Ma fra due ore sarà notte.
</p>

<p>
— Nessuno ci proibisce di accamparci qui.
</p>

<p>
— È vero, signore; raccogliamo il nostro moka.&nbsp;—
</p>

<p>
Legarono i due orsi ad un albero e aiutati da Sciancatello
si misero a raccogliere le frutta, accumulandole entro
la tela della tenda. Il mozzo intanto tagliava dei rami e
delle foglie, improvvisando un ricovero per difendersi dall'umidità
della notte.
</p>

<p>
Alle sette di sera la raccolta era terminata. A colpo d'occhio
potevano ricavare dieci o dodici chilogrammi di chicchi.
</p>

<p>
— Ecco una gita fortunata!... — esclamava il bravo marinaio,
che pareva entusiasmato. — Cospettaccio!... che lusso!...
Perfino il caffè, e lo zucchero non ci manca!... Se potessimo
trovare anche del tabacco io sarei l'uomo più felice della
terra.
</p>

<p>
— Sarà difficile trovarne, non usandolo i popoli di queste
regioni, ma cercherò qualche cosa che possa surrogarlo, Enrico, — disse
il signor Albani. — Portiamo il nostro <i>moka</i>
<span class="pagenum" id="Page_113">[113]</span>
sotto la tettoia e stritoliamo un po' di biscotti bagnati nel
miele.
</p>

<div class="figcenter"><a id="fill-112a"></a>
  <img src="images/ill-112a.jpg" alt="" />
<p class="caption">— Ah!... Salvatelo, signor Albani!... — esclamò il mozzo, scoppiando
in singhiozzi. (Pag. <a href="#Page_122">122</a>).</p>
</div>

<p>
— To'!... Anche voi lo chiamate <i>moka</i> come noi marinai, — disse
Enrico, caricandosi della tenda piena di caffè.
</p>

<p>
— È il suo vero nome, poichè le prime piante furono scoperte
precisamente sulla costa araba ove sorge la città di
Moka.
</p>

<p>
— È stato qualche scienziato a scoprirle?
</p>

<p>
— Niente affatto; un povero pastore di capre, Enrico.
Anzi lo hanno scoperto le capre.
</p>

<p>
— Oh!... Questa è curiosa!...
</p>

<p>
— Tu dunque non conosci la storia del caffè?...
</p>

<p>
— No, signore.
</p>

<p>
— Ti dirò adunque che la scoperta dell'aromatico granello,
diventato ora un articolo di prima necessità a mezza
popolazione del nostro globo, risale a molti secoli.
</p>

<p>
Narrano gli Arabi, che un povero pastore di capre, disperato
per non aver potuto sposare una sua cugina, per dimenticare
il suo dolore, sonnecchiava tutto il giorno.
</p>

<p>
Una volta, svegliatosi prima del tempo, con sua grande
sorpresa vide tutte le sue capre saltellare come se fossero
impazzite. Si alzò per conoscere la causa di quella pazza
allegria e vide alcune di esse occupate a mangiare delle
bacche sferiche e scarlatte, quindi mettersi a saltellare e
prendere parte alla danza generale.
</p>

<p>
Volle a sua volta assaggiarle e poco dopo sentì svanire
la sonnolenza e sparire le sue malinconie.
</p>

<p>
Il giorno appresso cercò altre di quelle bacche e continuò
così per molti giorni, diventando sempre più allegro.
</p>

<p>
Passato per di là un pellegrino, sorpreso di vedere capre
e pastore a saltellare in compagnia, volle conoscere il motivo
di quell'allegria e appagata la sua curiosità, fece un'ampia
raccolta di quel caffè e lo portò nel suo romitaggio. Egli
ne faceva uso prima delle preghiere, poichè il buon maomettano
aveva l'abitudine di addormentarsi recitandole, mentre
quelle bacche lo tenevano sveglio.
</p>

<p>
<span class="pagenum" id="Page_114">[114]</span>
</p>

<p>
Fu il primo a torrefarle, poichè avendo pochi denti, gli
riusciva difficile a spezzare i granelli. Ridottele poscia in
polvere, provò a mescolare la profumata bacca all'acqua
calda e ottenne il primo caffè.
</p>

<p>
Fatta conoscere la scoperta agli altri monaci, questi ne
adottarono l'uso, il quale si estese poi anche in Europa per
mezzo di pellegrini mussulmani.
</p>

<p>
— Ma fu adottato molto tardi in Europa?... — chiese
Enrico.
</p>

<p>
— Verso il 1600, ma dapprima corse il pericolo di venire
respinto ancora in Arabia.
</p>

<p>
— Forse che non piaceva allora?...
</p>

<p>
— Tutt'altro, ma essendo prima stato introdotto in Turchia,
gli <i>ulema</i> o preti mussulmani cercarono di proibirlo,
ritenendolo una bevanda eccitante, ma il sultano Solimano
ebbe il buon senso di dare a loro torto e permise che si
aprissero in Costantinopoli le cinquanta prime botteghe di
caffè. Verso il 1650 si estese poi l'uso anche in Italia, Francia
ed altri Stati.
</p>

<p>
— Si pagava caro allora?...
</p>

<p>
— Moltissimo: circa centoventi lire alla libbra.
</p>

<p>
— Avrei preferito comperare un barile di vino, — disse
Enrico, ridendo. — E in queste isole della Sonda, è molto
tempo che lo si coltiva?...
</p>

<p>
— Dal 1690, anno nel quale gli Olandesi lo piantarono
nella loro splendida isola di Giava, diventata ora così celebre
per le sue ricche piantagioni di caffè.
</p>

<p>
— Signor Albani, — disse il marinaio, arrestandosi dinanzi
alla tettoia costruita dal mozzo. — Che ci siano delle
altre piante preziose in questi dintorni?... Gli antichi coloni
potrebbero averne trasportate e coltivate delle altre.
</p>

<p>
— È possibile, Enrico. Domani faremo una passeggiata
in queste vicinanze.&nbsp;—
</p>

<p>
Essendo molto stanchi per quella lunga marcia, s'affrettarono
a divorare alcuni biscotti intinti nel miele profumato
delle api selvatiche, regalandone alcuni a Sciancatello, alle
<span class="pagenum" id="Page_115">[115]</span>
due scimmie ed agli orsi, poi si coricarono su di un soffice
e fresco strato di foglie senza prendersi la cura di montare
la guardia, sapendo che il <i>mias</i> non avrebbe lasciato avvicinarsi
alcuno.
</p>

<p>
Ai primi albori, dopo una parca colazione, il signor Albani
ed Enrico si mettevano in cammino per esplorare quella
parte della foresta, mentre il mozzo rimaneva a guardia dei
due orsi in compagnia dello Sciancatello e delle scimmie.
Di passo in passo che si avanzavano lungo il margine della
foresta, incontravano tracce sempre evidenti di coltivazione.
Si vedevano dei solchi, ma appena tracciati, distrutti probabilmente
dalle piogge o dalla invasione dei vegetali; dei
tronchi atterrati ma ormai infraciditi ed ora ricettacolo di
migliaia d'insetti; poi delle buche profonde, forse delle antiche
trappole per gli animali della foresta, e anche molti
grossi rami nettamente tagliati e accatastati con un certo
ordine, come se fossero stati messi a seccare.
</p>

<p>
Forse su quei tratti sgombri, un tempo molte piante utilissime
erano cresciute, ma i <i>rotangs</i> e le male erbe le avevano
senza dubbio soffocate dopo l'abbandono dei coloni,
crescendovi accanto o distendendovisi sopra.
</p>

<p>
Il signor Albani osservava tutto attentamente sperando
di scoprire altre piante, ma invano. Ad un tratto però, in
mezzo ad un caos di alte graminacee, di piante arrampicanti
e di radici enormi, il suo sguardo acuto scoprì dei ciuffi di
foglie scannellate, armate di piccole spine nerastre, verdi
sopra e bianchiccie di sotto, sostenenti nel mezzo delle frutta
ovali, lunghe quindici o sedici pollici e con un diametro
di dieci, d'un bel colore giallo dorato.
</p>

<p>
— Degli ananassi! — esclamò, inoltrandosi e scostando le
radici e le erbe.
</p>

<p>
— Deliziosi! — esclamò il marinaio, che altre volte ne
aveva assaggiati. — Mi piacciono assai, signor Albani. Che
siano nati da loro?...
</p>

<p>
— Sì, ma importati dai misteriosi coloni che dissodarono
queste terre. Saranno diventati selvatici, ma trapiantandoli
<span class="pagenum" id="Page_116">[116]</span>
in altri terreni e curandoli, torneranno a diventare squisiti.&nbsp;—
</p>

<p>
Raccolse una di quelle belle frutta che esalavano un odore
squisito e l'assaggiò. La polpa, che si fondeva in bocca, era
assai gustosa, ma così aspra da far sanguinare le gengive
come quella degli ananassi bianchi dell'India.
</p>

<p>
— Coltivate nel nostro campicello, diventeranno migliori, — disse
il veneziano. — Quando sarà giunto il momento di piantarle,
verremo qui a prenderle.&nbsp;—
</p>

<p>
Raccolsero le frutta mature, e proseguirono l'esplorazione
piegando verso la spiaggia, la quale era sempre coronata
da rupi altissime, sulle quali nidificavano centinaia di rondini
marine.
</p>

<p>
Stavano per intraprendere la scalata d'una di quelle rocce
per dare uno sguardo al mare ed alla costa, quando al marinaio
parve di vedere una piccola apertura tenebrosa, semicoperta
da un ammasso di piante arrampicanti che si erano
abbarbicate tenacemente ai crepacci.
</p>

<p>
— Una caverna? — si chiese egli, arrestandosi.
</p>

<p>
— Sarebbe una bella scoperta, — disse Albani.
</p>

<p>
— E perchè, signore?...
</p>

<p>
— Potrebbe servirci da magazzino ed in caso di pericolo
anche di rifugio.
</p>

<p>
— Infatti non siamo lontani dalla nostra capanna aerea.
Non vi sono che mille duecento o milletrecento metri. Ho
veduto or ora il tetto della nostra dimora.
</p>

<p>
— Non credevo che fosse così vicina. Andiamo a esaminare
la caverna.
</p>

<p>
— Ci vorrà un lume, signore.
</p>

<p>
— Ecco là un albero gommifero che ci procurerà una
buona torcia, — disse il veneziano, indicando una <i>isonandra
gutta</i>.
</p>

<p>
Il marinaio andò a tagliare alcuni rami, ne accese uno,
poi spostò la cortina di piante arrampicanti e s'inoltrò in
quell'apertura che pareva si allungasse assai entro la grande
rupe.
</p>

<p>
<span class="pagenum" id="Page_117">[117]</span>
</p>

<p>
Un odore strano, come di sterco, colpì l'olfatto dei due
naufraghi, ma sporgendo innanzi la torcia per la tema di
cadere in qualche crepaccio, tirarono innanzi bensì con una
certa diffidenza.
</p>

<p>
Dinanzi a loro s'apriva un corridoio stretto, alto un metro
e mezzo, il quale scendeva dolcemente, descrivendo una
curva lievemente accentuata. Era però assai asciutto e non
si vedevano nè stalagmiti, nè stalattiti, l'assenza dei quali
indicava come non regnasse là dentro l'umidità.
</p>

<p>
Percorsi dieci passi, si trovarono improvvisamente dinanzi
ad una grotta circolare, colla vôlta assai alta ed il suolo
sparso d'una sabbia finissima e bianchissima e anche questa
perfettamente asciutta.
</p>

<p>
Stavano per continuare l'esplorazione, avendo scorto all'estremità
un antro che pareva formasse un secondo corridoio,
quando videro irrompere di là un nuvolo di quegli
enormi pipistrelli che i Malesi chiamano <i>kulang</i> ed i naturalisti
<i>pteropus eduli</i>.
</p>

<p>
Ebbero appena il tempo di gettarsi da una parte e di
abbassare la torcia. Quei brutti volatili attraversarono la
grotta sbattendo vivamente le loro enormi ali membranose,
provocando una rapida corrente d'aria, e fuggirono pel corridoio
che conduceva all'esterno.
</p>

<p>
— Al diavolo quei ributtanti pipistrelli!... — esclamò il
marinaio. — Che ve ne siano degli altri?...
</p>

<p>
— Non lo credo, — rispose Albani. — Andiamo innanzi,
Enrico.&nbsp;—
</p>

<p>
Il marinaio ed il suo compagno entrarono nel secondo
corridoio, che era basso e stretto come il primo, ma che
scendeva più rapido, e si trovarono in una seconda caverna
pure circolare ma più ampia della prima, poichè misurava
una circonferenza di almeno quaranta metri.
</p>

<p>
Quella caverna doveva trovarsi quasi a livello del mare,
poichè si udivano là dentro dei fragori prolungati, prodotti
senza dubbio dalle ondate che si rompevano ai piedi della
rupe.
</p>

<p>
<span class="pagenum" id="Page_118">[118]</span>
</p>

<p>
— Vi è un foro lassù, — disse il marinaio, indicando una
apertura irregolare, grande come una moneta da cinque lire,
per la quale penetrava un po' di luce. — Andiamo a vedere
se si scorge il mare.&nbsp;—
</p>

<p>
Si era avvicinato alla parete per salire su alcuni massi
accatastati sotto quel pertugio, quando Albani lo vide arrestarsi
bruscamente, poi indietreggiare vivamente, esclamando:
</p>

<p>
— Terremoti e tuoni!... Un cadavere!...&nbsp;—
</p>

<div class="chapter">
<h2 id="cap18"><span class="smcap">Capitolo XVIII</span>
<span class="smaller">Il serpente dagli occhiali</span></h2>
</div>

<p>
Il signor Albani, udendo quell'esclamazione, si era spinto
innanzi colla più viva curiosità.
</p>

<p>
Là, accanto alla parete, disteso su di un letto di foglie
secche, giaceva infatti un cadavere interamente nudo, ma
ridotto allo stato di mummia.
</p>

<p>
Era un uomo di statura bassa, membruto, col petto largo,
colla faccia quasi quadra, ossuta, col naso schiacciato, la
bocca larghissima che mostrava dei denti acuti, ma che invece
di essere bianchi erano neri come quelli dei popoli che
usano masticare il <i>betel</i>.
</p>

<p>
La sua pelle era d'un colore rosso mattone, ma con delle
sfumature olivastre.
</p>

<p>
Accanto a quella mummia si vedeva uno di quei pugnali
lunghi un piede, colla lama serpeggiante, d'un acciaio finissimo,
usato dai Malesi, i quali dànno a tali armi il nome
di <i>kriss</i>, ed una cerbottana, ma spezzata a metà.
</p>

<p>
— Un Malese!... — esclamò il veneziano. — Che sia uno
dei coloni che dissodarono parte della foresta e che piantarono
il caffè?...
</p>

<p>
— Ma quest'uomo deve essere morto da molto tempo,&nbsp;—
<span class="pagenum" id="Page_119">[119]</span>
osservò il marinaio, il quale però si teneva ad una rispettosa
distanza.
</p>

<p>
— Forse da parecchi lustri.
</p>

<p>
— Ma come si è così ben conservato?...
</p>

<p>
— Questa caverna è asciuttissima, poco arieggiata e molto
fresca ed il cadavere non si è imputridito, ma lentamente
disseccato.
</p>

<p>
— Che questo povero diavolo, sia stato ucciso?...
</p>

<p>
— Non vedo alcuna ferita sul suo corpo, Enrico.
</p>

<p>
— Avete ancora l'idea di utilizzare questa tomba?...
</p>

<p>
— Questa tomba, come tu la chiami, sarà una magnifica
cantina per conservare i nostri viveri. Seppelliremo la mummia,
se ti dà fastidio, e poi trasporteremo le nostre ricchezze.
</p>

<p>
— Quel morto mi fa un certo senso, signor Albani!
</p>

<p>
— Bah!... Usciamo e andiamo a trovare Piccolo Tonno.&nbsp;—
</p>

<p>
Fecero il giro della caverna per vedere se vi erano altre
mummie, raccolsero il <i>kriss</i>, arma preziosa per loro che non
possedevano che una scure e due coltelli ormai rovinati, ed
entrarono nella seconda. Stavano per uscire dal corridoio,
quando il marinaio s'arrestò di colpo, emettendo un urlo di
dolore.
</p>

<p>
— Enrico!... — esclamò il veneziano, balzando innanzi col
<i>kriss</i> in pugno.
</p>

<p>
— Qui.... aiuto!... Mi morde!... — urlò il genovese, con
voce rauca.
</p>

<p>
Il signor Albani abbassò gli sguardi e impallidì spaventosamente.
Un serpente, lanciatosi fuori dalle piante arrampicanti
che ostruivano l'ingresso della caverna, aveva conficcati
i suoi denti velenosi nel polpaccio della gamba sinistra
del disgraziato marinaio.
</p>

<p>
Quel rettile traditore era grosso come una bottiglia nera,
lungo poco più di due metri, col corpo coperto di squame
bruno-giallastre, scintillanti come scagliette d'oro e con due
cerchi biancastri situati dietro alla testa e che raffiguravano
perfettamente un paio di occhiali.
</p>

<p>
<span class="pagenum" id="Page_120">[120]</span>
</p>

<p>
Il veneziano, senza badare al tremendo pericolo a cui si
esponeva, si era precipitato innanzi. Aveva riconosciuto in
quel rettile, il terribile <i>serpente dagli occhiali</i>, il cui morso
ben di rado perdona.
</p>

<p>
Il mostro, vedendo quel nuovo nemico, aveva lasciato il
marinaio e si era rizzato sulle sue anella dilatando enormemente
la sua gola, potendo, a volontà, aprire le sue due
prime costole.
</p>

<p>
Pronto come il lampo Albani tese il braccio e con un
solo colpo lo decapitò, poi balzando sopra il corpo che si
contorceva rabbiosamente, ricevette fra le braccia il marinaio.
Senza perdere un istante lo adagiò su di un cumulo
di foglie secche, gli rimboccò i calzoni mettendo a
nudo il polpaccio, lacerò un fazzoletto, l'unico che possedeva,
e legò strettamente la gamba. Ciò fatto, senza pensare che
poteva avvelenarsi, applicò le labbra alla ferita, nel luogo
ove scorgevansi due leggieri puntini sanguinosi e aspirò
fortemente, sputando a più riprese.
</p>

<p>
Il marinaio, semi-svenuto, pareva che non vedesse nulla.
Pallido come un cadavere, coi lineamenti alterati, gli occhi
vitrei, la fronte coperta di sudore che doveva essere freddo,
respirava affannosamente, con grande stento.
</p>

<p>
Il signor Albani non era meno pallido del marinaio, nè
meno alterato. Anche la sua fronte era bagnata d'un sudore
freddo, ma operava senza perdere un istante. Egli non ignorava
le terribili proprietà del veleno del <i>serpente dagli occhiali</i>
chiamato anche <i>cobra-capello</i>; sapeva che iniettato in
certa quantità, produce la morte in meno di un quarto d'ora.
</p>

<p>
Egli tentava tutte le risorse suggeritegli dall'esperienza,
ma aveva ben poca fiducia di riuscire a salvare il disgraziato
compagno. Solo un miracolo poteva strapparlo alla morte.
</p>

<p>
Succhiata la ferita, mezzo eroico ma pericolosissimo, poichè
poteva bastare una ferita impercettibile alle labbra o
alle gengive per avvelenare il generoso uomo, impugnato
il coltello aveva fatto sul polpaccio morsicato una profonda
incisione in forma di croce.
</p>

<p>
<span class="pagenum" id="Page_121">[121]</span>
</p>

<p>
Colle dita allargò il taglio facendo, con un'energica pressione,
schizzare fuori il sangue, poi raccolta la torcia che
era ancora accesa e la cui punta era ormai un carbone ardente,
l'applicò sull'incisione.
</p>

<p>
Il marinaio, sentendosi bruciare la viva carne, trabalzò
come fosse stato toccato da una scarica elettrica di grande
potenza, urlando con voce rotta:
</p>

<p>
— Cosa.... fate.... signore!...
</p>

<p>
— Calmati, Enrico, cerco di salvarti, — rispose Albani con
voce commossa.
</p>

<p>
— Mi.... calcinate.... le carni.... signore....
</p>

<p>
— È necessario, amico mio.&nbsp;—
</p>

<p>
Il marinaio si dibatteva, ma il veneziano lo teneva come
inchiodato colla sua destra, mentre colla sinistra continuava
a bruciare le carni.
</p>

<p>
— Terremoto.... basta! — urlò il marinaio.
</p>

<p>
— Sì, basta, — rispose l'Albani, ritirando la torcia.
</p>

<p>
— Soffro.... mi pare che il cuore mi si geli.... Signor Albani....
è finita.... Ed eravamo.... così felici!... L'avete almeno....
ucciso?...
</p>

<p>
— Sì, — rispose il veneziano, tergendosi rapidamente due
lagrime che gli rotolavano per le gote.
</p>

<p>
— Signore.... ho la testa che mi.... gira.... Mi pare che....
il cervello bruci.... E Piccolo Tonno?... Voglio.... vederlo....
voglio....&nbsp;—
</p>

<p>
Non potè finire. Le forze improvvisamente lo abbandonarono
e ricadde indietro cogli occhi stravolti, coi lineamenti
alterati. Solamente il suo corpo, di quando in quando,
provava dei sussulti e dalle labbra gli usciva un sibilo precipitato.
</p>

<p>
Il signor Albani lo guardava con due occhi smarriti come
se temesse, da un istante all'altro, di vedere il disgraziato
compagno morirgli dinanzi.
</p>

<p>
Un grido lo strappò da quella muta disperazione. Piccolo
Tonno era improvvisamente comparso sul margine della
foresta.
</p>

<p>
<span class="pagenum" id="Page_122">[122]</span>
</p>

<p>
— Gran Dio!... — esclamò il mozzo. — Cosa è accaduto,
signor Albani?... Enrico!...
</p>

<p>
— Taci, — gli disse il veneziano.
</p>

<p>
— Ditemi cosa è accaduto, signore.
</p>

<p>
— E stato morso da un serpente.
</p>

<p>
— E muore?...
</p>

<p>
— Non disperiamo, ragazzo mio, — disse Albani, frenando
le lagrime.
</p>

<p>
— Ah!... Salvatelo, signor Albani!... — esclamò il mozzo,
scoppiando in singhiozzi. — Voi che sapete tante cose, potete
strapparlo alla morte.
</p>

<p>
— Ho fatto tutto ciò che potevo.
</p>

<p>
— Avete qualche speranza?...
</p>

<p>
— Forse.
</p>

<p>
— Ma ditemi....
</p>

<p>
— Taci, Piccolo Tonno. Va a cercarmi dell'acqua.
</p>

<p>
— Ho la mia fiasca piena. Prendete, signore.&nbsp;—
</p>

<p>
Albani prese la fiasca che il ragazzo gli porgeva e lavò
il sangue che continuava a sgorgare dalla ferita, poi vedendo
che il polpaccio del marinaio si era notevolmente
gonfiato, slegò il fazzoletto e lo annodò più sopra per evitare
la perdita del membro offeso.
</p>

<p>
Enrico pareva sempre svenuto. Però a poco a poco il suo pallore
acquistava una tinta meno sbiadita e la sua respirazione,
dapprima affannosa, accennava a diventare più tranquilla,
più regolare.
</p>

<p>
Albani gli tastò il polso e s'accorse che non era più agitato.
Una viva commozione gli si dipinse sul viso.
</p>

<p>
— Piccolo Tonno, — disse al mozzo, che continuava a singhiozzare. — Sta
per compiersi un miracolo che pochi minuti
or sono non speravo.
</p>

<p>
— Riuscirete a salvare Enrico?...
</p>

<p>
— Comincio a sperarlo.
</p>

<p>
— Non era adunque velenoso quel serpente?...
</p>

<p>
— Anzi dei più velenosi, poichè i <i>cobra-capello</i> o <i>serpenti
dagli occhiali</i> uccidono l'uomo più robusto in un quarto
<span class="pagenum" id="Page_123">[123]</span>
d'ora e quasi mai si possono salvare le persone morsicate.
</p>

<p>
— Ma siete certo che non morrà?...
</p>

<p>
— Il quarto d'ora è già trascorso ed Enrico è ancora vivo,
anzi pare che migliori. Guardalo: ora dorme.&nbsp;—
</p>

<p>
Infatti il marinaio era caduto in un profondo letargo, ma
i colori gli erano tornati sul viso e la sua respirazione diventava
sempre più regolare. Come era sfuggito alla morte?...
Quale miracolo si era compiuto?... Albani, è vero, aveva operato
rapidamente tentando tutti i mezzi conosciuti, ma non
sempre efficaci, specialmente contro i morsi di quei terribili
serpenti del tropico, che secernono un veleno dieci volte più
potente di quello delle nostre vipere.
</p>

<p>
Forse i calzoni di tela grossa del marinaio avevano assorbito
gran parte del mortale liquido, nel momento che i denti
del rettile li attraversavano o forse il rettile aveva esaurita
poco prima la sua riserva.
</p>

<p>
— Va' a vedere sotto quelle piante arrampicanti, — disse
Albani al mozzo. — Voglio trovare la causa di questa guarigione
miracolosa. Il <i>cobra</i> è uscito di là, nel momento che
Enrico passava.
</p>

<p>
— Cosa sperate che io trovi? — chiese il mozzo, sorpreso. — Qualche
rimedio forse?
</p>

<p>
— No, ma forse la certezza che Enrico non morrà.&nbsp;—
</p>

<p>
Piccolo Tonno s'armò d'un grosso ramo d'albero e si
cacciò fra le piante, che scendevano lungo le pareti della
grande rupe come una fitta cortina. Poco dopo ritornava,
trascinando per la coda uno di quei grossi scoiattoli volanti
chiamati <i>pteromys</i>.
</p>

<p>
— Signor Albani, — disse, — ho trovato questo animale
che potrà servirci da pranzo. Mi pare che sia stato ucciso
di recente.
</p>

<p>
— Da' qui, ragazzo mio, — rispose il veneziano, raggiante.
Afferrò il <i>pteromys</i> e s'accorse che era ancora leggiermente
tiepido, segno evidente che era stato ucciso da forse mezz'ora.
</p>

<p>
Esaminatolo, vide subito su di un fianco due profondi
<span class="pagenum" id="Page_124">[124]</span>
fori, regolarissimi, dai quali uscivano ancora poche goccie
di sangue.
</p>

<p>
— Ecco chi ha salvato Enrico!... — esclamò con gioia.
</p>

<p>
— Come!... Questo scoiattolo ha salvato il nostro compagno? — chiese
Piccolo Tonno, sempre più stupito.
</p>

<p>
— Sì, ragazzo mio. Il <i>cobra</i>, pochi istanti prima che noi
uscissimo dalla caverna, aveva sorpreso questo animale scaricando
su di lui tutta la sua provvista di veleno, sicchè
quando ha morso Enrico era divenuto se non del tutto inoffensivo,
poco pericoloso. Rallegriamoci, Piccolo Tonno: Enrico
guarirà e forse molto presto. Le mie cure pronte hanno
bastato per strapparlo alla morte.
</p>

<p>
— Infatti Enrico ora dorme tranquillo, signore.
</p>

<p>
— E lo lasceremo dormire. Metteremo qui il nostro campo
per ora.
</p>

<p>
— Volete che mi rechi alla capanna?
</p>

<p>
— Sì, Piccolo Tonno. Andrai a prendere un pezzo di vela
per riparare Enrico dal sole, delle provvigioni e torcerai il
collo ad un paio di tucani per preparare del brodo al nostro
ammalato.
</p>

<p>
— E condurrò gli orsi nel recinto.&nbsp;—
</p>

<p>
Il ragazzo partì correndo verso il luogo ove aveva lasciato
le scimmie e gli orsi ed il signor Albani si sedette accanto
al marinaio, attendendo ansiosamente che si svegliasse.
</p>

<p>
Ormai era certo della guarigione di lui, poichè solamente
una parte infinitamente piccola di veleno doveva essergli
stata iniettata. Il genovese aveva riacquistato il colore primitivo,
un bel bruno leggermente dorato, aveva il polso regolare,
la respirazione libera, naturale, ed erano scomparsi i
brividi ed anche il freddo sudore che inondavagli la fronte.
</p>

<p>
Quel riposo, che si prolungava, doveva produrgli un notevole
miglioramento e rimetterlo in forze.
</p>

<p>
Un'ora dopo Piccolo Tonno era di ritorno accompagnato
da Sciancatello e dalle due scimmie cariche di provviste.
Aveva condotti i due orsi nel recinto, aveva fatta una visita
alla capanna aerea che aveva ritrovata nel medesimo
<span class="pagenum" id="Page_125">[125]</span>
stato in cui l'avevano lasciata ed al magazzino dei viveri
ed aveva torto il collo ai due più grossi tucani.
</p>

<p>
Fu rizzata la tenda per proteggere il marinaio dal sole,
poi accesero il fuoco e misero a bollire il volatile più grasso
per preparare una buona zuppa al povero ammalato.
</p>

<p>
Ciò fatto, sedutisi all'ombra, attesero pazientemente che
il compagno si svegliasse.
</p>

<div class="chapter">
<h2 id="cap19"><span class="smcap">Capitolo XIX</span>
<span class="smaller">I babirussa</span></h2>
</div>

<p>
Il sonno del marinaio si prolungò fino a mezzodì, sempre
tranquillo, regolare.
</p>

<p>
Quando aprì gli occhi, il bravo genovese parve stupito
di trovarsi coricato sotto quella tenda improvvisata, fra i
suoi due compagni e lo Sciancatello che si era accoccolato
ai suoi piedi, come se avesse indovinato che il suo amico
era ammalato.
</p>

<p>
— Cosa fate qui? — chiese, guardando ora il signor Albani
ed ora il mozzo, che lo osservavano sorridendo.
</p>

<p>
Poi si rammentò subito di quanto era avvenuto.
</p>

<p>
— Ma non sono morto!... — esclamò. — Ah!... Signor Albani,
vi devo la vita!... Mio Piccolo Tonno, io non speravo
di vederti ancora!
</p>

<p>
— Come stai? — chiese il veneziano, stringendogli affettuosamente
la mano che gli veniva sporta.
</p>

<p>
— Sono debole, assai debole, signore, e mi pare di aver
la testa vuota, ma mi sento vivo e ciò mi basta, lo potete
credere, — disse il marinaio, sorridendo. — Provo ancora dei
dolori acuti alla gamba ferita, ma bah! cesseranno. Terremoto!...
Mi avete proprio calcinate le carni.
</p>

<p>
— Era necessario, Enrico; se non agivo così, correvi il
pericolo di morire in capo ad un quarto d'ora.
</p>

<p>
<span class="pagenum" id="Page_126">[126]</span>
</p>

<p>
— Piuttosto di abbandonare voi, avrei preferito perdere
entrambe le gambe.
</p>

<p>
— Basta, — disse Albani, vedendo che il marinaio faceva
degli sforzi crescenti per terminare le parole. — Manda giù
questa tazza di brodo e poi torna a chiudere gli occhi. Il
riposo ti farà molto bene.
</p>

<p>
— Lo credo anch'io, signore. Mi sento invadere da una
nuova sonnolenza irresistibile.&nbsp;—
</p>

<p>
Vuotò la tazza di brodo, poi ingollò alcuni sorsi di <i>tuwak</i>,
quindi tornò a coricarsi. Pochi minuti dopo s'addormentava
ma non era un assopimento, era un vero sonno.
</p>

<p>
Durante l'intera giornata il signor Albani ed il mozzo,
vegliarono accanto al ferito in compagnia di Sciancatello il
quale, vedendo il suo amico coricato, di tratto in tratto rompeva
in gemiti lamentevoli.
</p>

<p>
Verso il tramonto, il marinaio, che si sentiva meno debole
ed in appetito, mangiò una coscia di tucano e stritolò
un biscotto, innaffiando la cena con una nuova e più abbondante
sorsata di <i>tuwak</i>.
</p>

<p>
I suoi compagni erano contentissimi di quella rapida e
veramente prodigiosa guarigione. Lo stesso marinaio, che
al mattino si credeva già spacciato, era meravigliato.
</p>

<p>
— Quasi si potrebbe credere che i <i>serpenti dagli occhiali</i>
non sono così velenosi come raccontano i viaggiatori, — diss'egli. — Dovevo
morire in un quarto d'ora ed invece sono
più vivo di prima.
</p>

<p>
— Puoi ringraziare quel povero scoiattolo, che ha ricevuto
prima di te la provvista di veleno del rettile, — disse Albani. — Senza
quel fortunato caso, saresti morto.
</p>

<p>
— Malgrado le vostre cure?...
</p>

<p>
— Sono mezzi che riescono contro i morsi delle vipere,
ma assai di rado contro quelli dei <i>cobra-capello</i> o dei serpenti
del minuto o dei sonagli.
</p>

<p>
— Ma dove hanno il loro magazzino di veleno, quei dannati
rettili?... Nei denti forse?...
</p>

<p>
— In una glandola situata nella mascella superiore. Basta
<span class="pagenum" id="Page_127">[127]</span>
una leggiera pressione perchè il liquido mortale esca e scenda
attraverso i denti per mezzo di due appositi canaletti.
</p>

<p>
— E si muore sempre?...
</p>

<p>
— Sempre proprio no, poichè dipende dalla maggiore o
minor quantità di veleno iniettato nella ferita. Una piccola
dose può cagionare solo una breve malattia, o dei gravi disturbi
che possono, dopo un dato tempo, produrre la morte.
Certi altri serpenti, pure velenosi, producono sovente delle
malattie assai strane, ma senza uccidere. Sono gonfiezze dolorose,
che si riproducono tutti gli anni nell'epoca istessa
in cui seguì il morso, eruzioni di vesciche che durano parecchi
mesi e che continuano a ripetersi ogni anno, causando
alle vittime dolori di capo, debolezze e oppressioni di cuore.
</p>

<p>
— E quando si riceve tutta la scarica di veleno, si muore
presto?...
</p>

<p>
— Ecco: il <i>minute-snake</i> o <i>serpente del minuto</i>, che è uno
dei più piccoli, essendo lungo appena venti centimetri, uccide
ordinariamente in novantasei secondi; il <i>cobra-capello</i>,
come ti dissi, in un quarto d'ora; i serpenti a sonagli pure
in quindici minuti ma talvolta in due soli; il serpente di
Giava in cinque minuti, ma alcuni uomini vissero pure dieci e
perfino sedici giorni; la vipera europea può uccidere un bambino
in un'ora ma un adulto vive anche alcune settimane.
</p>

<p>
— È vero, signore, che il veleno si può bere impunemente?...
</p>

<p>
— Qualche volta sì, specialmente quando lo stomaco non
ha compiuta la digestione, ma è sempre pericolosissimo, poichè
se si mescola al sangue per mezzo di qualche piccola
escoriazione, l'uomo è perduto.
</p>

<p>
E poi, non tutti i veleni si possono inghiottire. Ve ne
sono alcuni, che sono così potenti, che basta bagnarsi un
dito per venire presi da leggieri sintomi di avvelenamento.
Specialmente quello dei rettili tropicali, può venire assorbito
dai pori della pelle. Ma basta coi serpenti, amico mio;
torna a coricarti e domani, se ti potrai reggere, faremo ritorno
alla nostra capanna aerea.
</p>

<p>
<span class="pagenum" id="Page_128">[128]</span>
</p>

<p>
— Zoppicando, ma ci verrò, signor Albani. Mi pare che
sia trascorso un mese dalla nostra partenza.
</p>

<p>
— A domani dunque.&nbsp;—
</p>

<p>
Piccolo Tonno aveva acceso il fuoco per tenere lontane
le fiere, avendo scorte sui margini di quella foresta delle
orme che potevano essere state fatte dalle tigri, e si era
seduto fuori della tenda assieme al <i>mias</i>, per fare il suo
primo quarto.
</p>

<p>
Il signor Albani si coricò presso al marinaio che cominciava
già a russare, quantunque avesse dormito quasi tutta
la giornata.
</p>

<p>
Durante la notte vi fu un allarme, nell'ultimo quarto di
guardia, essendo state scorte delle grosse ombre vagare
presso il margine del bosco, ma senza conseguenze, poichè
bastò la presenza del <i>mias</i> per fugarle.
</p>

<p>
Quando Enrico si svegliò, pareva ormai perfettamente
guarito. Solamente la gamba era un po' gonfia e la piaga
prodotta dalla bruciatura gli produceva dei dolori acuti.
</p>

<p>
Nondimeno volle partire, desiderando ardentemente di rivedere
la capanna e sopratutto il fornello per preparare le
famose ciambelle.
</p>

<p>
Lo Sciancatello ed il mozzo si caricarono della tenda, delle
armi e dei viveri, ed Enrico, appoggiatosi al braccio del veneziano,
diede coraggiosamente il segnale della partenza.
Zoppicava assai e di tratto in tratto impallidiva per gli
spasimi che soffriva, pure non emetteva alcun gemito.
</p>

<p>
Arrestandosi ogni due o trecento passi per concedere al
ferito un po' di riposo, verso le nove giungevano a cinquecento
passi dalla capanna aerea, attorno alla quale svolazzavano,
gridando e cinguettando, bande di pappagalli colle
penne variopinte e stormi di rondini marine.
</p>

<p>
Si erano arrestati per concedere ad Enrico un ultimo riposo,
quando scorsero le loro due scimmie scendere a precipizio
i pali di sostegno della capanna e arrestarsi presso
una buca, che era stata scavata sul margine della piantagione
di bambù per prendere la grossa selvaggina.
</p>

<div class="figcenter"><a id="fill-128a"></a>
  <img src="images/ill-128a.jpg" alt="" />
<p class="caption">....... il ragazzo si permise il lusso d'una trottata, in compagnia
delle due scimmie e dello Sciancatello.... (Pag. <a href="#Page_138">138</a>).</p>
</div>

<p>
<span class="pagenum" id="Page_129">[129]</span>
</p>

<p>
I due quadrumani parevano in preda ad una viva agitazione;
gridavano, saltellavano attorno alla buca e alzavano
e dimenavano le loro lunghe e pelose braccia.
</p>

<p>
— Cosa succede laggiù? — chiese il mozzo. — Che le nostre
scimmie vogliano fare un capitombolo nelle trappole?
</p>

<p>
— O che qualche loro compagna sia caduta entro?
</p>

<p>
— Non si troverebbe imbarazzata a uscire, — rispose il
veneziano.
</p>

<p>
— Ma urlano proprio sui margini di una delle buche che
abbiamo scavate per la grossa selvaggina, signor Albani, — disse
il mozzo.
</p>

<p>
— Sarà caduto qualche animale. Affrettiamoci, amici, e
preparate le cerbottane, poichè potrebbe essere qualche
tigre.&nbsp;—
</p>

<p>
Allungarono il passo sorreggendo il marinaio ed in pochi
minuti giunsero sull'orlo della buca. Come il veneziano
aveva preveduto, lo strato di leggiere canne che copriva la
trappola aveva ceduto sotto il peso d'un grosso animale, il
quale ora si trovava prigioniero in fondo all'escavazione.
</p>

<p>
Era grande come un cervo ma somigliava, per le forme,
ad un maiale, quantunque avesse le gambe molto più alte
e più sottili. Aveva però il collo egualmente grosso, il grugno
sporgente ma armato di due denti ricurvi e solidi, che
partendo dalla mascella superiore salivano fino agli occhi.
Il suo pelo era invece cinereo-rossiccio, corto e lanoso.
</p>

<p>
— Cos'è? — chiesero il marinaio ed il mozzo.
</p>

<p>
— Un babirussa — rispose Albani, — un animale che appartiene
all'ordine dei pachidermi moltungulati ma che forma
un genere particolare della famiglia dei porci.
</p>

<p>
— È buona la sua carne? — chiese il marinaio.
</p>

<p>
— Somiglia a quella del porco.
</p>

<p>
— Guardate, signore! — esclamò in quell'istante il mozzo. — Vi
sono anche due piccini.
</p>

<p>
— Buono! — disse il veneziano. — Ecco che il nostro recinto
comincia a popolarsi: due orsi, tre scimmie, tre babirussa
ed una uccelliera discretamente fornita!... In tre settimane
<span class="pagenum" id="Page_130">[130]</span>
abbiamo ottenuto più di quanto potevamo sperare
ed il vitto è ormai assicurato. Alla capanna, Piccolo Tonno;
festeggieremo il lieto avvenimento e la guarigione del nostro
bravo Enrico con un banchetto.
</p>

<p>
— Ed io vi offrirò delle ciambelle, — disse il marinaio. — Sciancatello!...
Spero che avrai risparmiato il mio miele....&nbsp;—
</p>

<div class="chapter">
<h2 id="cap20"><span class="smcap">Capitolo XX</span>
<span class="smaller">Nuove scoperte</span></h2>
</div>

<p>
Quantunque l'abbondanza cominciasse già a regnare nella
capanna, possedendo ormai una grossa provvista di pane,
un recinto fornito di selvaggina piccola e grossa, delle armi
per procurarsene dell'altra, dei liquori e dello zucchero
estratto dalle <i>arenghe saccarifere</i>, ecc., i naufraghi, da persone
previdenti, non s'arrestarono.
</p>

<p>
Il veneziano voleva dotare quella microscopica colonia di
ben altre cose che ancora difettavano e assicurare, in caso
di carestia, dei viveri sufficienti a nutrirla per lungo tempo.
</p>

<p>
Non avendo pel momento alcuna premura di visitare l'isola
per accertarsi se era abitata o deserta, non potendo fabbricarsi
una scialuppa, se prima non trovavano delle pietre
adatte per arrotare la scure che era ormai ridotta in uno
stato miserando, appena il marinaio si trovò in grado di
camminare da solo, si dedicarono a diversi lavori ritenuti
urgenti.
</p>

<p>
Allargarono innanzi a tutto il recinto per separare gli
animali, ingrandirono l'uccelliera, essendo aumentato considerevolmente
il numero degli uccelli, avendo il mozzo raddoppiata
la produzione del vischio estratto dalla <i>giunta wan</i>;
poi si misero a dissodare un bel tratto di terreno per piantare
le patate dolci che avevano religiosamente conservate.
</p>

<p>
Furono i due marinai che si occuparono delle coltivazioni.
Il signor Albani invece si occupava a scorazzare le foreste
<span class="pagenum" id="Page_131">[131]</span>
in compagnia dello Sciancatello, per cercare nuove e utili
piante, che potevano essere di grande giovamento alla piccola
colonia.
</p>

<p>
Le sue escursioni non erano improduttive, poichè tutte
le sere ritornava alla capanna o con delle pianticelle, che
si affrettava a piantare nel terreno dissodato, o con delle
nuove frutta.
</p>

<p>
Aveva già scoperte altre patate dolci, certe specie di cipolle
squisite, dei tuberi che somigliavano alle rape ed aveva
portate parecchie frutta d'artocarpo e di più specie: delle
<i>buâ mangha</i> (artocarpus integrifolia) che sono di dimensioni
enormi pesando perfino sessanta chilogrammi; delle <i>buâ
champandak</i>, varietà più piccola, ma più dolce e più delicata,
e dei <i>tambul</i> (artocarpus incisa o albero del pane).
</p>

<p>
Il bravo veneziano aveva fatto servire quella polpa giallastra
cucinata nel forno, in pentola e sui carboni e l'aveva
perfino adoperata, con molto successo, nella preparazione di
certi pasticci, ma una parte l'aveva messa in serbo seppellendola
entro buche scavate in terra, dopo d'averla avvolta
entro foglie di banani.
</p>

<p>
Così conservata, quella polpa diventava leggiermente acida
dopo un certo tempo, ma non disaggradevole e serviva a
variare il solito pane.
</p>

<p>
Non era però ancora contento il brav'uomo. Mentre i suoi
compagni, terminato il dissodamento del campicello si occupavano
a scavare una profonda buca presso la sponda, volendo
arricchirsi anche d'un vivaio di pesci, continuava a
percorrere con accanimento le foreste per cercare degli alberi
che riteneva indispensabili.
</p>

<p>
Un giorno finalmente, i due marinai lo videro tornare al
campo raggiante di gioia. Recava una specie di palla grossa
come la testa d'un fanciullo, coperta da filamenti duri e
rossicci.
</p>

<p>
— Cosa ci recate, signore? — chiese il marinaio.
</p>

<p>
— Ciò che cercavo con tanto accanimento, — rispose il
veneziano. — Ero certo di trovarla su quest'isola.
</p>

<p>
<span class="pagenum" id="Page_132">[132]</span>
</p>

<p>
— Mi pare che sia una noce di cocco, se non m'inganno.
</p>

<p>
— Sì, è una noce di cocco, Enrico. Ho scoperto una cinquantina
di piante.
</p>

<p>
— Ma.... signore, — disse il marinaio con aria imbarazzata. — Non
so davvero il perchè vi siete tanto affannato
a cercare le noci di cocco. Contengono della deliziosa acqua
zuccherata e una polpa che si mangia volentieri, ma nella
foresta ci sono delle frutta migliori.
</p>

<p>
— T'inganni, Enrico. Dimmi, marinaio, non ti piacerebbe
aver a tavola un bicchiere di buon vino bianco?...
</p>

<p>
— Certo, signore, e mi sorprende che mi domandiate se
sarei contento. È un bel pezzo che non bevo un po' di succo
di quel grand'uomo di Noè.
</p>

<p>
— E un piatto di cipolle condite coll'olio?...
</p>

<p>
— Terremoti di Genova!... Un piatto di cipolle all'olio!...
Rinuncierei alle ciambelle!...
</p>

<p>
— E un buon bicchiere di latte!...
</p>

<p>
— Lampi!...
</p>

<p>
— E un liquore che somiglia all'acquavite?
</p>

<p>
— Tuoni!...
</p>

<p>
— E una bella rete per pescare? O delle soffici stuoie per
dormire?
</p>

<p>
— Corna di cervo!...
</p>

<p>
— Ebbene, amico mio, queste noci di cocco possono darci
tuttociò.&nbsp;—
</p>

<p>
Il marinaio guardò il signor Albani con due occhi che
pareva gli volessero uscire dalle orbite.
</p>

<p>
— Scherzate? — chiese.
</p>

<p>
— No, Enrico: le piante delle noci di cocco sono preziose
quanto i bambù e forse più ancora. Se hai sete, prendi una
noce ancora acerba e troverai dentro dell'acqua fresca e
zuccherata. Vuoi dell'olio?... Non hai che da spremere la
polpa d'una noce matura, ma non bisogna lasciarlo diventare
rancido, poichè allora acquista un gusto sgradevole pei
palati degli europei, mentre è un pregio di più per quello
dei Malesi. Se vuoi del latte basta mescolare la polpa all'acqua.
<span class="pagenum" id="Page_133">[133]</span>
Se vuoi del vino bianco, si espone il liquido al
sole, si lascia fermentare ed ecco fatto. Se poi vuoi dell'acquavite,
non hai altro che filtrare il latte attraverso un panno
e lasciarlo fermentare per un certo numero di giorni.
</p>

<p>
— Ma le reti?
</p>

<p>
— Le giovani fronde posseggono dei filamenti sottili ma
resistenti, che si possono adoperare come filo. Gran numero
di popoli se ne servono per fabbricare delle bellissime reti,
mentre coi filamenti che avvolgono le frutta tessono delle
stuoie, fanno delle corde e anche della tela un po' grossolana
bensì, ma resistente.
</p>

<p>
— Allora il nostro vivaio è assicurato, signor Albani, — disse
il marinaio, che pareva volesse scoppiare dalla contentezza. — Delle
reti!... Ma io so intrecciarle e prenderò tanti
pesci da riempire cento buche!... Ehi!... Piccolo Tonno!...
Manda un evviva o io faccio quattro salti mortali e mi rompo
il collo.&nbsp;—
</p>

<p>
Ad un tratto s'interruppe bruscamente, si grattò la testa
più volte con aria imbarazzata, poi avvicinandosi al signor
Albani, disse:
</p>

<p>
— Ascoltatemi, signore.... Voi che sapete trovare mille
cose utili per noi, non potreste cercare se in quest'isola
cresce qualche pianta di tabacco?... Per Bacco!... È un mese
che non tiro una boccata di fumo, nè che metto sotto i denti
una misera cicca.
</p>

<p>
— Tu mi domandi una cosa veramente impossibile, — disse
il veneziano. — Su queste isole il tabacco non cresce
allo stato selvaggio, ma si può trovare da surrogare la cicca.
</p>

<p>
— Con che cosa, signore? — chiese il marinaio, guardandolo
con occhi ardenti.
</p>

<p>
— Sai cosa masticano i Malesi?...
</p>

<p>
— Il <i>siri</i>.
</p>

<p>
— Hai mai provato a masticarlo?...
</p>

<p>
— Mai, signore.
</p>

<p>
— Eppure non è cattivo e quantunque annerisca i denti
è molto meno velenoso del tabacco. Tutti i popoli della Malesia,
<span class="pagenum" id="Page_134">[134]</span>
dell'Indo-Cina e anche dell'India meridionale lo usano.
Vuoi provarlo?...
</p>

<p>
— Ma sapete prepararlo?... Ah!... Se potessi averne, vorrei
provare.
</p>

<p>
— Allora seguimi. Dedicheremo questa mezza giornata a
preparare il <i>siri</i>.&nbsp;—
</p>

<p>
Il veneziano condusse il marinaio, il quale era ormai perfettamente
guarito, nella foresta e si arrestò sotto una bella
palma colle foglie disposte a ventaglio, dal cui centro pendevano
dei grappoli di noci di colore oscuro.
</p>

<p>
— Cos'è questa pianta? — chiese il marinaio.
</p>

<p>
— Una palma <i>pinang</i> e quelle noci sono le <i>areca</i> adoperate
nella composizione del <i>siri</i>.&nbsp;—
</p>

<p>
Abbracciò la palma e la scosse vigorosamente, facendo
cadere una pioggia di noci già ben mature.
</p>

<p>
Stava raccogliendole, quando girando gli sguardi scorse
un arbusto arrampicante avviticchiato ad una giovane pianta
gommifera.
</p>

<p>
— To'! — esclamò. — Senza tante ricerche abbiamo già
sottomano le foglie aromatiche del <i>betel</i>.
</p>

<p>
— Dove sono? — chiese il marinaio.
</p>

<p>
— Va a raccogliere alcune foglie di quella pianta arrampicante.
Ora non ci occorre che un po' di succo amaro e
astringente del <i>gambir</i>. Se ben ricordo, devo aver veduto
delle piante presso quella macchia di alberi e....
</p>

<p>
— Che cosa?...&nbsp;—
</p>

<p>
Il veneziano non rispose: colla testa alzata guardava con
vivo interesse alcune piante di alto fusto e d'aspetto maestoso,
che prima non aveva vedute.
</p>

<p>
— Ebbene, signore? — chiese il marinaio, sorpreso di non
ricevere risposta.
</p>

<p>
— Enrico, abbiamo fatto un'altra scoperta straordinaria, — disse
Albani. — Ora non ci mancheranno più nemmeno le
candele.
</p>

<p>
— Le candele!...
</p>

<p>
— Sì, Enrico. La stagione delle pioggie non è lontana e
<span class="pagenum" id="Page_135">[135]</span>
mi crucciavo, pensando che saremmo stati costretti a passare
delle serate piuttosto lunghe senza un po' di luce.
</p>

<p>
— Ma dove vedete queste candele?... Avete scoperto un
altro alveare?...
</p>

<p>
— Meglio ancora: degli alberi che producono la cera.
</p>

<p>
— Corna di rinoceronte!... Anche degli alberi che dànno
le candele!... Ma adunque anche in un'isola deserta si possono
procurarsi tutti gli agi della vita, quando si è sapienti
come voi?
</p>

<p>
— Guarda quegli alberi.&nbsp;—
</p>

<p>
Il marinaio guardò nella direzione indicata e scorse un
gruppo di piante colossali, alte più di quaranta metri, con
un diametro di un metro e venti o trenta centimetri, coperte
d'un ammasso di foglie verdi-cupe, in mezzo alle quali
si scorgevano delle frutta che somigliavano alle prugne.
</p>

<p>
— Che giganti!... — esclamò il marinaio. — Come si chiamano?...
</p>

<p>
— Nell'Indo-Cina vengono chiamati <i>cay-cay</i>.
</p>

<p>
— Ma dov'è la cera?...
</p>

<p>
— Rinchiusa nelle frutta.
</p>

<p>
— Oh!... Questa è strana.
</p>

<p>
— Quando le frutta sono mature, e lo sono ora, si raccolgono
e si mettono al sole fino a che la polpa si distrugga
naturalmente e non rimanga che il nocciuolo.
</p>

<p>
Allora si spezzano e si raccolgono le mandorle le quali
sono quelle che contengono la cera.
</p>

<p>
— Una cera simile a quella delle api?...
</p>

<p>
— Più grassa, poichè sembra burro indurito. Le mandorle
dapprima si mettono in un mortaio di legno o di pietra,
poi si schiacciano per bene finchè sono ridotte in pasta, quindi
questo si scalda e si spreme facendo uscire la cera.
</p>

<p>
— E se ne ricava molta, da una mandorla?...
</p>

<p>
— In media ce ne vogliono cinquecento per averne un
chilogramma.
</p>

<p>
— E brucia bene?...
</p>

<p>
— Benissimo, non fa odore e la sua fiamma è assai viva.
</p>

<p>
<span class="pagenum" id="Page_136">[136]</span>
</p>

<p>
— Si mette anche in commercio quella cera?...
</p>

<p>
— Sì, Enrico. Si formano dei pani del peso di due o tre
chilogrammi e si vendono a buon prezzo. La cera che si ottiene
dapprima è giallastra, ma al contatto dell'aria a poco
a poco si schiarisce e le candele che si fabbricano sono di
bell'aspetto come le altre.
</p>

<p>
— Ma sapete, signor Albani, che è una cosa assai meravigliosa?...
Io non avevo mai saputo che ci fossero degli
alberi che potessero surrogare le api.
</p>

<p>
— Ve ne sono altri, specialmente nell'America del Sud,
ma in quelle piante la cera si trova sotto le foglie in forma
di sottili laminelle.
</p>

<p>
— Bisogna venire a raccogliere queste mandorle, signore?
</p>

<p>
— Sì, Enrico e dobbiamo andare a raccogliere anche le
noci di cocco prima che maturino troppo.
</p>

<p>
— Ma come faremo a portare tante cose alla capanna?...
Ci vorrebbero quindici giorni.
</p>

<p>
— Lo so e bisognerà costruire un ruotabile.
</p>

<p>
— Una carriuola?...
</p>

<p>
— Qualche cosa di meglio e di maggior capacità. Il babirussa
comincia ad addomesticarsi e lo faremo servire da
asino.
</p>

<p>
— Bell'idea, signor Albani. Ma.... e il nostro <i>siri</i>? Occorre
altro per prepararlo?
</p>

<p>
— Mi dimenticavo l'<i>uncaria</i>. Andiamo a vedere laggiù
in quel macchione.&nbsp;—
</p>

<p>
Si diressero verso il margine della boscaglia e dopo d'aver
visitate accuratamente parecchie macchie, scoprirono finalmente
la pianta desiderata.
</p>

<p>
Era un frutice sarmentoso coperto d'una corteccia bruno-rossastra,
con rami cilindrici e foglie lanceolate munite di
spine ricurve.
</p>

<p>
Il veneziano fece un'incisione e raccolse, in un pentolino
di terra, il succo che scolava.
</p>

<p>
— Il <i>siri</i> sarà pronto per questa sera, — disse poi. — Basta
ridurre in polvere le noci d'areca, mescolarle col succo
<span class="pagenum" id="Page_137">[137]</span>
dell'<i>uncaria gambir</i> concentrata e avvolgere la pasta in un
pezzetto di foglia aromatica di <i>betel</i>. I Malesi, per rendere
il <i>siri</i> più piccante, vi mescolano un pizzico di calce viva
che ottengono abbruciando delle conchiglie, ma senza è preferibile.
</p>

<p>
Ecco le tue cicche, marinaio: spero che ti abituerai e che
sarai contento.&nbsp;—
</p>

<div class="chapter">
<h2 id="cap21"><span class="smcap">Capitolo XXI</span>
<span class="smaller">Una capsula in mezzo alla foresta</span></h2>
</div>

<p>
Avvicinandosi la stagione delle piogge, la quale in quelle
regioni quasi equatoriali dura parecchie settimane e quasi
senza interruzione, i naufraghi si misero alacremente al lavoro
per intraprendere la costruzione di un carretto o di un
ruotabile qualunque, per portare sollecitamente nei loro magazzini
le nuove frutta scoperte.
</p>

<p>
Già, dopo il mezzodì, delle nuvole di colore nero, coi margini
tinti di rame, si alzavano verso il sud roteando vorticosamente
in aria e sciogliendosi poi in furiosi acquazzoni.
</p>

<p>
Prima però di cominciare la difficile costruzione, innalzarono
parecchie tettoie, per riparare gli animali, e anche uno
spazioso magazzino capace di contenere delle provviste per
sei mesi.
</p>

<p>
Terminati quei lavori, che richiesero parecchi giorni, diedero
mano alla costruzione del ruotabile servendosi di bambù
grossissimi, non avendo una sega per ottenere delle tavole,
e di grosse spine e di rotang per unire come meglio potevano
i diversi pezzi.
</p>

<p>
Furono però costretti a interrompere più volte il lavoro
per riparare i loro attrezzi. La scure ed i due coltelli, già
mezzo rovinati, non tagliavano quasi più ed erano obbligati
ad arrossarli al fuoco per ribattere il filo del metallo con
delle grosse pietre.
</p>

<p>
<span class="pagenum" id="Page_138">[138]</span>
</p>

<p>
Dopo quattro giorni la cassa era pronta, ma mancavano
le ruote, nè sapevano come ottenerle con quegli arnesi così
imperfetti.
</p>

<p>
Provarono a tagliare il tronco d'un albero ma il ferro
della scure rimbalzava sulle fibre legnose, non avendo ormai
più il filo.
</p>

<p>
Stavano per rinunciare, disperando ormai di riuscire,
quando un giorno il mozzo, che si era spinto molto lontano
lungo le sponde del mare per raccogliere gli uccelli che si
lasciavano prendere sui rami coperti di vischio, fece una
scoperta importante.
</p>

<p>
Su una costa aveva trovato delle vere pietre arenarie, di
dimensioni non piccole. Ritornò precipitosamente alla capanna
a portare la lieta notizia.
</p>

<p>
Si poteva ormai dire che anche la questione delle ruote
era risolta. Il veneziano lasciò che il marinaio si occupasse
del ruotabile e intraprese la costruzione d'una macchina da
arrotino.
</p>

<p>
Confricando le pietre le une contro le altre e bagnandole,
riuscì ad arrotondarne una. La montò su di una cassetta,
costruì una manovella e finalmente riuscì ad arrotare la sua
scure ed anche i coltelli dei marinai.
</p>

<p>
Quelle armi, maneggiate pazientemente, furono sufficienti
per tagliare due pezzi d'un tronco d'albero ben rotondo,
d'un diametro considerevole. S'intende che quelle ruote
erano piene come quelle che vengono adoperate dai boers
del Capo di Buona Speranza, ma in fatto di solidità potevano
dare dei punti alle altre.
</p>

<p>
Il 1º ottobre i naufraghi, dopo d'aver fatta una bardatura
di tela da vele doppiata, attaccarono il babirussa sotto il
carretto. L'animale, quantunque ormai avesse perduta la sua
selvatichezza, mercè le continue e assidue cure di Piccolo
Tonno, dapprima si mostrò ricalcitrante, ma dopo parecchie
prove finì coll'abituarsi ed il ragazzo si permise il lusso
d'una trottata fino alla piantagione di bambù in compagnia
delle due scimmie e dello Sciancatello il quale, con una
<span class="pagenum" id="Page_139">[139]</span>
gravità comica, impugnava fieramente una frusta regalatagli
da Enrico.
</p>

<p>
La mattina dopo, essendosi il tempo rimesso al bello,
i Robinson abbandonavano la loro casa per recarsi nelle
foreste a raccogliere le noci di cocco e le mandorle dei
<i>cay-cay</i>.
</p>

<p>
Lo Sciancatello li accompagnava, essendo incaricato di
salire sugli alberi; le due scimmie invece, che ormai non
pensavano più a riacquistare la libertà, erano state lasciate
a guardia dei recinti.
</p>

<p>
Il babirussa procedeva bene; si era abituato facilmente
alla bardatura e guidato dal mozzo, tirava senza sforzo apparente
quel primitivo carrettone, quantunque dovesse essere
non poco pesante.
</p>

<p>
Raggiunto il margine del bosco arrestarono l'animale,
non potendo il veicolo entrare fra quegli alberi e lo Sciancatello,
il marinaio ed il signor Albani si misero a raccogliere
le mandorle dei <i>cay-cay</i> e le noci di cocco le cui piante
non erano molto lontane.
</p>

<p>
Quelle frutta messe in sacchi di tela, venivano poi portate
al margine del bosco e caricate sul veicolo.
</p>

<p>
Durante una di quelle gite, il marinaio fece una scoperta
assai strana, che li preoccupò assai. Mentre si era curvato
a terra per raccogliere il coltello che gli era caduto, i suoi
sguardi erano stati attirati da un piccolo oggetto che scintillava
fra alcune foglie disseccate.
</p>

<p>
Dapprima lo credette un pezzo di vetro o una scaglietta
di mica, ma indovinate quale fu la sua sorpresa, nel riconoscere
invece una capsula di fucile non ancora sparata!...
</p>

<p>
— Signor Emilio! — esclamò, con un'emozione che è facile
immaginare. — Guardate!...
</p>

<p>
— Una capsula! — esclamò il veneziano, aggrottando la
fronte. — Chi può averla perduta?&nbsp;—
</p>

<p>
La prese e si mise ad esaminarla girandola e rigirandola
fra le dita e cercando, ma invano, qualche segno, qualche
marca che potesse indicargli la provenienza o la fabbrica.
</p>

<p>
<span class="pagenum" id="Page_140">[140]</span>
</p>

<p>
— Cosa dite, signore? — chiese il marinaio.
</p>

<p>
— Dico, — rispose Albani con voce grave, — che qualcuno
si è spinto fin qui.
</p>

<p>
— Ma chi?...
</p>

<p>
— Udiamo: sei certo di non averne avuta una nelle tue
tasche?...
</p>

<p>
— Certissimo, signore.
</p>

<p>
— E Piccolo Tonno?...
</p>

<p>
— Nemmeno, poichè il solo capitano aveva la chiave dell'armeria
di bordo.
</p>

<p>
— Allora su quest'isola sono sbarcati degli uomini e sono
venuti a ronzare sul margine del bosco.
</p>

<p>
— Ma chissà quanto tempo fa.
</p>

<p>
— No, Enrico, qualche giorno fa, poichè questa capsula
è ancora lucente come se fosse appena levata dalla scatola.
Se fosse stata smarrita da una settimana, l'umidità delle
notti l'avrebbe ben presto ossidata.
</p>

<p>
— È vero, signore. Ma chi credete che siano gli uomini
che l'hanno perduta?... Dei naufraghi forse?...
</p>

<p>
— Se fossero persone oneste sarebbero venuti a trovarci,
poichè dal margine di questa foresta si distingue benissimo
la nostra casa. Devono essere degli uomini che hanno interesse
a tenersi nascosti.
</p>

<p>
— Ma chi? Dei pirati delle Sulu, forse?...
</p>

<p>
— Chi può dirlo? Quel fumo che io ho scorto dall'alto
della montagna e quella luce, indicavano il loro accampamento,
ora sono certo di non ingannarmi.
</p>

<p>
— Ma cosa vorranno quegli uomini?... Assalirci per saccheggiarci,
forse?...
</p>

<p>
— Può darsi.
</p>

<p>
— Mi mettete delle inquietudini. Bisogna prendere una
decisione, signore: non possiamo vivere sotto la minaccia
di venire da un istante all'altro assaliti.
</p>

<p>
— Lo so e la decisione l'ho presa.
</p>

<p>
— E quale sarebbe?
</p>

<p>
— Costruirci un canotto e perlustrare tutte le coste. Se
<span class="pagenum" id="Page_141">[141]</span>
quegli uomini sono accampati verso il sud, scopriremo la
loro capanna o la loro scialuppa.
</p>

<p>
— E abbandoneremo a loro la casa aerea ed i nostri raccolti?...
</p>

<p>
— Qualcuno di noi rimarrà a guardia, Enrico, e cercheremo
intanto di fortificare la nostra piccola possessione. Spero,
del resto, che quegli sconosciuti nulla intraprenderanno contro
di noi durante la stagione delle piogge.
</p>

<p>
Non occupiamoci di loro per ora e pensiamo a riempire
i nostri magazzini.&nbsp;—
</p>

<p>
Ripresero la raccolta delle noci e delle mandorle e quando
il carretto fu ben carico, fecero ritorno alla loro abitazione.
</p>

<p>
Alla notte però, per prudenza, stabilirono i quarti di guardia.
Non sapendo ancora chi erano quegli uomini sbarcati
nell'isola, nè conoscendo le loro intenzioni, la più elementare
prudenza li consigliava a vegliare.
</p>

<p>
Nessuna persona però, fu veduta ronzare nei dintorni dei
recinti, nè quella notte, nè in quelle seguenti. Senza dubbio
quegli sconosciuti non avevano più osato inoltrarsi in quella
parte dell'isola e chissà, forse al pari dei naufraghi si tenevano
lontani, temendo qualche brutta sorpresa.
</p>

<p>
Intanto il veneziano ed i suoi compagni continuavano a
riempire i loro magazzini.
</p>

<p>
Tutti i giorni si recavano nella foresta e ritornavano col
carretto carico di noci di cocco, di frutta d'artocarpo, di
mandorle di <i>cay-cay</i>, di banani che poi mettevano in conserva
nello sciroppo estratto dalle <i>arenghe saccharifere</i> e anche
di nuova farina per rinnovare la loro provvista di pane.
</p>

<p>
Il veneziano aveva scoperte altre piante che ne davano
di quella migliore e più abbondante. Aveva trovato, ai piedi
della montagna, quei sagù che prima aveva cercato con tanta
ostinazione ma con esito negativo.
</p>

<p>
Quegli alberi, che crescono dovunque nelle isole Indo-Malesi,
anche allo stato selvaggio, non avendo bisogno di
coltura, sono alti dai tre ai quattro metri, grossi uno e portano
un ciuffo di grandi foglie.
</p>

<p>
<span class="pagenum" id="Page_142">[142]</span>
</p>

<p>
Dopo sette anni si possono tagliare e allora dànno ognuno
circa centocinquanta chilogrammi d'una fecola biancastra,
simile alla farina che produce il frumento.
</p>

<p>
Quella fecola è racchiusa nel tronco, fra gl'interstizii di
una densa rete di fibre. Tagliato l'albero in varii pezzi, con
una mazza si fa uscire la polpa, la si passa allo staccio con
un po' d'acqua e s'impasta formando dei pani.
</p>

<p>
Leggiermente torrefatta, può servire come minestra ed è
eccellente.
</p>

<p>
Anche il succo che esce dal tronco inciso e che scola abbondantemente
è buono, poichè offre una bevanda zuccherina,
gratissima e salubre, ma ha l'inconveniente di fermentare
rapidamente.
</p>

<p>
I Robinson fecero ampie provviste di quella fecola e una
parte la abbrustolirono per prepararsi delle buone minestre.
Il forno, in quei giorni, sotto la vigilanza del mozzo trasformato
in panettiere, non stette un istante in riposo.
</p>

<p>
Quando i magazzini furono pieni, anche il veneziano ed
il marinaio si misero al lavoro fabbricando candele colla
cera delle mandorle, e trasformando l'acqua zuccherata e la
polpa tenera dei cocchi in vino bianco ed in acquavite, che
poi racchiudevano entro recipienti d'argilla cotta, perchè si
conservassero a lungo.
</p>

<p>
Anche dell'olio ricavarono e poterono finalmente permettersi
il lusso di mangiare qualche piatto di cipolline, essendo
già nate nel campicello. Quell'olio però non durava più di
due o tre giorni, poichè diventava rancido, prendendo un
sapore così disgustoso, che i loro palati non riuscivano a
tollerare.
</p>

<p>
Trovarono però il modo di surrogarlo con altro molto migliore
e che poteva conservarsi lungamente. Essendo comparse
sulla spiaggia delle grosse testuggini marine, colà
radunatesi per deporre le uova, un mattino riuscirono a sorprenderne
parecchie su di un banco, mentre stavano scavando
le buche che dovevano servire di nido.
</p>

<p>
Le più grosse furono tosto uccise ed il grasso, fuso al fuoco,
<span class="pagenum" id="Page_143">[143]</span>
diede un olio limpidissimo, profumato, più squisito del burro
ed in grande quantità. Le altre invece furono gettate nei
vivai, dopo però averli accuratamente coperti con graticciate
di bambù per impedire ai rettili di fuggire. Ormai potevano
attendere senza apprensioni la stagione delle piogge,
essendo abbondantemente provvisti di tuttociò che era necessario
alla loro esistenza.
</p>

<div class="chapter">
<h2 id="cap22"><span class="smcap">Capitolo XXII</span>
<span class="smaller">Il «tia-kau-ting»</span></h2>
</div>

<p>
Trovandosi così ampiamente provvisti e temendo che le
tettoie costruite non fossero sufficienti a difendere dalle violenti
piogge le copiose ricchezze che le ingombravano e soprattutto
le fecole di sagù ed i biscotti che si alterano facilmente
coll'umidità, un giorno pensarono di utilizzare la
caverna per trasformarla in un magazzino.
</p>

<p>
Riparata come era e perfettamente asciutta, era certo da
preferirsi alle tettoie che erano coperte solamente da foglie.
Essendo poi lontana appena un miglio, le piogge non avrebbero
impedito ai naufraghi di recarsi fino alla grande rupe
per provvedersi, di quando in quando, di ciò che avevano
bisogno.
</p>

<p>
Per preservare i loro biscotti e le loro fecole dagli insetti
che potevano cercare rifugio nella caverna durante le piogge,
costruirono dapprima dei recipienti circolari, somiglianti alle
botti, servendosi ancora dei grossi fusti dei bambù selvaggi
che poi impeciavano perfettamente, con una specie di gomma
estratta dalla <i>isonandra gutta</i>, pianta che produce il <i>cauciù</i>.
</p>

<p>
Riempiti moltissimi recipienti, un mattino attaccarono il
babirussa alla loro carretta già ben carica e si misero in
cammino per la costa orientale, fiancheggiando il margine
della foresta.
</p>

<p>
<span class="pagenum" id="Page_144">[144]</span>
</p>

<p>
Mezz'ora dopo giungevano dinanzi alla caverna, la cui
entrata era stata ormai interamente coperta dalle piante
arrampicanti.
</p>

<p>
Procedendo con precauzione, per tema di trovare qualche
altro <i>cobra-capello</i>, spostarono la cortina vegetale e s'inoltrarono
nel corridoio con una candela accesa. Giunti nella
prima caverna, il mozzo che li precedeva, s'arrestò bruscamente
esclamando:
</p>

<p>
— Mille bombarde!... Degli scorpioni!... Alziamo i tacchi!
</p>

<p>
— Al diavolo le bestie velenose!... — urlò il marinaio,
girando velocemente sui talloni.&nbsp;—
</p>

<p>
Il signor Albani aveva fatto qualche passo indietro, temendo
di trovarsi dinanzi a dei veri scorpioni velenosi, ma
abbassata la candela che portava, vide invece un centinaio
di animaletti neri, assai più piccoli degli scorpioni ma che
pure si raddrizzavano agitando minacciosamente le loro zampette
anteriori.
</p>

<p>
— Ehi!... Marinaio!... Piccolo Tonno! — gridò.
</p>

<p>
— Fuggite, signore, — risposero Enrico ed il mozzo, che
si trovavano già fuori.
</p>

<p>
— Ma no, amici miei, non sono scorpioni e non vi è alcun
pericolo.&nbsp;—
</p>

<p>
I due marinai, sapendo per prova che il signor Albani
non s'ingannava mai, rientrarono, ma con una certa prudenza.
</p>

<p>
— Non sono adunque scorpioni? — chiese Enrico, arrestandosi
all'estremità della galleria.
</p>

<p>
— No, amico mio. Sono insetti inoffensivi, somiglianti
agli stafilini delle nostre campagne.
</p>

<p>
— Ma ho veduto che si alzavano assumendo le forme paurose
degli scorpioni.
</p>

<p>
— È il loro modo per spaventare.
</p>

<p>
— Ma che siano proprio così furbi gl'insetti, signore? — chiese
il marinaio, stupito.
</p>

<p>
— Tutti hanno le loro furberie per difendersi.
</p>

<p>
— Io non l'avrei mai creduto.
</p>

<div class="figcenter"><a id="fill-144a"></a>
  <img src="images/ill-144a.jpg" alt="" />
<p class="caption">Il pirata, colpito in mezzo al dorso dal sottile cannello, cadde all'indietro.... (Pag. <a href="#Page_153">153</a>).</p>
</div>

<p>
<span class="pagenum" id="Page_145">[145]</span>
</p>

<p>
— Mancando per lo più di armi difensive, ricorrono sempre
a mille astuzie e talvolta assai curiosissime. Vi è per
esempio un ragno, il migolodonte che è comune anche da
noi, il quale per sfuggire i nemici più forti di lui, si scava
una celletta chiudendola con una specie di turacciolo. Nascosto
dietro a quella porticina spia le prede e le assale quando
è certo di vincerle, ma se si trova dinanzi ad un insetto
più robusto di lui, corre a rintanarsi e si aggrappa al turaccioletto
perchè non venga levato.
</p>

<p>
— Oh!... È strana!...
</p>

<p>
— Ma altri sono più furbi, — continuò l'istruito veneziano,
mentre il mozzo, formata una scopa con delle larghe foglie,
cacciava fuori gl'insetti. — Vi sono delle semplici larve che
per proteggere il loro debole corpo, si rivestono d'una corazza
formata di fili tenuissimi che sottraggono al loro corpo
e che poi coprono di granelli di terra. Altre invece, si avvoltolano
nel fango il quale disseccandosi basta a proteggerle.
</p>

<p>
— Ma voi mi narrate delle cose da sbalordire!... — esclamò
il marinaio. — Io non avrei mai creduto che quei piccoli esseri
fossero così astuti!...
</p>

<p>
— Figurati che vi sono dei coleotteri che appena si accorgono
di essere osservati, contraggono le gambe, si lasciano
cadere su di un fianco e fingono di essere morti. Altri invece
cercano d'ingannare cambiando forma. L'altro giorno
io ho osservato una bella farfalla di colore oscuro, che si era
posata in mezzo ad un cespuglio. Desiderando di prenderla,
la cercai a lungo e finalmente la scoprii, ma per sfuggirmi
aveva ripiegato le ali così bene che sembrava una vera foglia
secca.
</p>

<p>
— La volpona!...
</p>

<p>
— Signore, — disse in quell'istante il mozzo, — la caverna
è pulita.
</p>

<p>
— Non ancora, — disse il marinaio. — Vi è un morto da
seppellire.
</p>

<p>
— Lave del Vesuvio!... Un morto! — esclamò Piccolo
Tonno, girando intorno due occhi stralunati.
</p>

<p>
<span class="pagenum" id="Page_146">[146]</span>
</p>

<p>
— Una specie di mummia egiziana che dorme forse da
vent'anni. Non essere schizzinoso, ragazzo mio, e andiamo
a seppellirlo.&nbsp;—
</p>

<p>
Entrati nella seconda caverna, portarono via la mummia
seppellendola ai piedi d'un albero, poi si misero a scaricare
la carretta facendo rotolare i recipienti nel magazzino.
</p>

<p>
— Staranno al fresco, — disse Enrico.
</p>

<p>
— È una bella grotta, — disse il mozzo. — Non vale quella
azzurra del mio golfo, ma è comoda e l'abiterei volentieri
se ci si vedesse.
</p>

<p>
— Allargheremo quel piccolo buco e apriremo una finestra,
mio Piccolo Tonno. Un po' d'aria conserverà meglio i
nostri viveri.&nbsp;—
</p>

<p>
Avendo portato con loro la scure, demolirono un pezzo
di parete senza molta fatica, essendo la rupe di tufo assai
friabile e aprirono una finestra tanto larga da permettere
di sporgere il capo.
</p>

<p>
Quell'apertura si trovava a circa venti piedi da una scogliera
che si estendeva dinanzi alla rupe e le onde, rompendosi
contro quegli ostacoli, talvolta la spruzzavano di spuma.
</p>

<p>
Di là si dominava un bel tratto di costa e di mare, e si
potevano scorgere perfino i vivai, formando l'isola, in quel
luogo occupato dalla caverna, una specie di angolo assai
acuto.
</p>

<p>
Una nave che avesse cercato di approdare in vicinanza
della capanna aerea, sarebbe stata facilmente scorta.
</p>

<p>
Guardando verso l'est, Albani vide una lunga fila di frangenti
che finiva ai piedi d'un isolotto lontano venti o venticinque
miglia e che pareva piuttosto vasto.
</p>

<p>
Durante la giornata, i Robinson fecero parecchi viaggi
trasportando nella caverna gran parte delle loro provviste.
Alla sera chiusero l'entrata della galleria con dei massi grossissimi,
per impedire agli animali della foresta di penetrare
nei magazzini e fecero ritorno alla capanna aerea.
</p>

<p>
Le tenebre erano già calate da un'ora, quando vi giunsero.
Cenarono in fretta, essendo assai stanchi, poi si coricarono,
<span class="pagenum" id="Page_147">[147]</span>
ma il mozzo, prima d'imitarli andò sulla piattaforma
a ritirare, come faceva sempre, le pertiche che servivano
da scale.
</p>

<p>
Stava per rientrare nella capanna, quando volgendo gli
sguardi sul mare, verso il nord-est, vide scintillare un punto
luminoso, il quale spiccava nettamente sulla superficie cupa
dell'acqua.
</p>

<p>
— Un fanale?... — mormorò, con stupore.
</p>

<p>
Comprendendo quanta importanza poteva avere quella scoperta,
si precipitò nella capanna gridando:
</p>

<p>
— Accorrete, signor Albani!... Ho veduto il fanale d'una
nave!&nbsp;—
</p>

<p>
Il veneziano ed il marinaio balzarono in piedi e uscirono
sulla piattaforma, chiedendo ansiosamente:
</p>

<p>
— Dov'è?...
</p>

<p>
— Guardate laggiù, verso il nord-est, — rispose il mozzo.
</p>

<p>
— Terremoto di Genova!... — esclamò il marinaio. — È
proprio un fanale!...
</p>

<p>
— Sì, — confermò il signor Albani, che pareva commosso.
</p>

<p>
— Che una nave s'avvicini alla nostra isola?...
</p>

<p>
— Lo credo, Enrico.
</p>

<p>
— Una nave europea forse?...
</p>

<p>
— No, poichè avrebbe due fanali, uno rosso ed uno verde,
mentre quello è bianco e mi sembra che proietti molta più
luce di quelli usati dalle nostre navi.
</p>

<p>
— Bisogna fare dei segnali, signore; accendere dei fuochi
sulla spiaggia.
</p>

<p>
— No, — disse Albani, dopo alcuni istanti di silenzio.
</p>

<p>
— Vi comprendo, — disse Enrico. — Voi temete che noi
c'imbarchiamo e che abbandoniamo quest'isola. Ebbene, signore,
v'ingannate: io non partirò da questa terra sulla quale
mi trovo tanto felice da non desiderarne nessun'altra.
</p>

<p>
— E nemmeno io, signore, — aggiunse Piccolo Tonno.
</p>

<p>
— Non è questo il motivo, amici miei, — rispose Albani. — È
la prudenza che mi consiglia di non attirare per
ora l'attenzione di quei naviganti.
</p>

<p>
<span class="pagenum" id="Page_148">[148]</span>
</p>

<p>
— Ma cosa temete?... — chiesero i due marinai.
</p>

<p>
— Che quella nave sia montata da persone, che starebbero
bene appiccate ai pennoni di contra-pappafico. Non dimentichiamo
che noi ci troviamo in una regione che è corseggiata
dai più sanguinari pirati dell'Arcipelago Chino-Malese,
da quelli delle Sulu.
</p>

<p>
— Credete proprio che sia equipaggiata da quei ladroni?
</p>

<p>
— Potrebbe anche essere una onesta giunca Chinese in
rotta per le Molucche, usando quelle navi portare un solo
fanale, una lanterna monumentale sospesa all'albero di trinchetto;
ma potremmo anche ingannarci. Se però lo volete,
amici miei, accendete pure i fuochi.
</p>

<p>
— Ah! no, signore! — esclamarono Enrico e Piccolo
Tonno.
</p>

<p>
— Allora aspetteremo l'alba. Sul mare regna una calma
perfetta e quella nave non andrà lontana.
</p>

<p>
— Ditemi, signor Albani, — disse il marinaio. — Credete
che i pirati delle Sulu conoscano l'esistenza di quest'isola?...
</p>

<p>
— È probabile, Enrico, frequentando essi questo mare.
</p>

<p>
— Che possano sbarcare qui?...
</p>

<p>
— Non saprei veramente cosa potrebbe attirarli.
</p>

<p>
— Forse per cercare dell'acqua o per procurarsi del legname?
</p>

<p>
— Si può ammetterlo.
</p>

<p>
— In tale caso bisognerebbe lasciare la capanna e salvarci
nelle foreste.
</p>

<p>
— O nella caverna, — disse Piccolo Tonno.
</p>

<p>
— Di certo, — rispose il veneziano. — Se quegli uomini
ci sorprendono, ammesso che siano pirati, non esiterebbero
a farci prigionieri e poi a trarci in schiavitù.
</p>

<p>
— Ma non ci faremo agguantare, signore. Abbiamo le
frecce avvelenate e ci difenderemo. Per mio conto, questa
notte non dormirò.
</p>

<p>
— Basterà che vegli uno per turno.
</p>

<p>
— Allora a me il primo quarto, — disse il mozzo.
</p>

<p>
— Bada di tenere ben aperti gli occhi veh! — disse
<span class="pagenum" id="Page_149">[149]</span>
Enrico. — Al primo indizio di pericolo, svegliami con un buon
calcio, se vuoi.
</p>

<p>
— Non temere, marinaio. Non perderò di vista il fanale.&nbsp;—
</p>

<p>
Il veneziano ed il genovese, sapendo che potevano dormire
sicuri finchè il mozzo vegliava, approfittarono per andarsi
a coricare. Una guardia in tre era affatto inutile e
poi cadevano per la stanchezza.
</p>

<p>
Piccolo Tonno, sedutosi all'estremità della piattaforma,
accanto allo Sciancatello, non chiuse gli occhi un solo minuto.
Per essere più certo di essere sveglio e per allontanare
il sonno, di quando in quando si pizzicava le braccia con
molto vigore.
</p>

<p>
Il fanale di quella nave rimaneva intanto sempre immobile,
a circa sei miglia dall'isola. Continuando a regnare
sul mare una calma assoluta, quel veliero si trovava nella
impossibilità di superare l'isola o di accostarsi.
</p>

<p>
Il marinaio surrogò il mozzo poco prima della mezzanotte,
poi questi fu surrogato dal veneziano verso le tre del mattino.
I due primi però, divorati dall'impazienza, non tardarono
a tenergli compagnia, essendo l'alba vicina.
</p>

<p>
Osservando bene il fanale, s'accorsero che si era sensibilmente
avvicinato all'isola. Forse l'alta marea o qualche corrente
avevano trascinata la nave.
</p>

<p>
Verso le quattro, il sole, dopo un'aurora di pochi minuti
spuntò sull'orizzonte, rischiarando bruscamente il mare e la
nave, la quale ormai non distava che tre o quattro miglia.
</p>

<p>
Un solo sguardo bastò al veneziano per sapere con quale
naviglio aveva da fare. Non era una vera nave, ma una di
quelle barche velocissime, con due alberi sostenenti vele
di grandi dimensioni, collo scafo assai basso, chiamate
<i>tia-kau-ting</i>, usate dai pirati e dai contrabbandieri del mar
chinese meridionale e del mare di Sulu.
</p>

<p>
— Lo avevo sospettato, — mormorò, aggrottando la fronte.
</p>

<p>
— Un legno corsaro? — chiese il marinaio, che aveva
pure riconosciuto in quella barca un <i>tia-kau-ting</i>.
</p>

<p>
— Questa non è una regione per esercitare il
<span class="pagenum" id="Page_150">[150]</span>
contrabbando, — disse Albani. — Amici miei, scendiamo e cerchiamo
di porre in salvo le nostre ricchezze. Quei furfanti, scorgendo
la nostra capanna, non mancheranno di fare una visita
a questa costa.&nbsp;—
</p>

<p>
In meno che lo si dica furono a terra. Non erano rimaste
molte provviste sotto la tettoia e anche perdendole poco
danno ne avrebbero risentito, avendo riempita quasi la caverna
della mummia, ma premeva a loro porre in salvo gli
animali ed i volatili del recinto che si erano procurati con
tante fatiche.
</p>

<p>
Attaccarono la carretta al babirussa, vi gettarono dentro
i loro pochi arnesi, le stoviglie, i pochi pezzi di tela che
ancora possedevano e quante provviste vi potevano stare,
poi legarono i volatili che erano ormai una ventina e fuggirono
verso la caverna seguiti dalle due scimmie che conducevano
i due piccoli babirussa e dallo Sciancatello che
trascinava i due orsi.
</p>

<p>
Un quarto d'ora dopo giungevano nei loro vasti magazzini
sotterranei. Albani ed il marinaio incaricarono il mozzo
di mettere ogni cosa a posto, poi armati delle cerbottane e
di due fasci di frecce avvelenate, fecero ritorno alla costa
settentrionale, per sorvegliare le mosse di quel <i>tia-kau-ting</i>
sospetto.
</p>

<p>
Quando giunsero sul margine della piantagione di bambù,
il legno, spinto da una leggiera brezza che soffiava dal nordest,
navigava lentamente verso l'isola, colla prora volta verso
il luogo ove sorgeva la capanna aerea. Ormai non vi era
alcun dubbio: l'equipaggio stava per approdare.
</p>

<p>
— Mille terremoti! — esclamò il marinaio, aggrottando
la fronte. — Quelle canaglie hanno scorto la nostra capanna
e vengono di certo a distruggerla.
</p>

<p>
— Noi non sappiamo ancora quali siano le loro intenzioni,
Enrico, — disse Albani. — Forse vengono a cercare dell'acqua
od a raccogliere del legname per riparare qualche
guasto.
</p>

<p>
— Scorgete quel gruppo di persone a prora?
</p>

<p>
<span class="pagenum" id="Page_151">[151]</span>
</p>

<p>
— Sì, lo vedo.
</p>

<p>
— Non vi sembrano uomini di colore?
</p>

<p>
— E per di più dei sulani o dei bughisi, poichè non iscorgo
i larghi cappelli di <i>rotang</i> che usano i marinai chinesi.
</p>

<p>
— Allora sono pirati.
</p>

<p>
— Aspettiamo, per giudicarli, Enrico.
</p>

<p>
— Guardate, signore!...
</p>

<p>
— Cosa vedi ancora?...
</p>

<p>
— Due grosse spingarde sul castello e due piccoli cannoni
sul cassero.&nbsp;—
</p>

<p>
Albani aggrottò la fronte.
</p>

<p>
— Brutto segno, — mormorò. — Un <i>tia-kau-ting</i> armato,
non può essere montato che dai pirati.&nbsp;—
</p>

<p>
Il piccolo veliero intanto continuava ad avanzarsi, dritto
la piccola cala fiancheggiante la caverna marina, correndo
bordate. A prora si vedevano parecchi uomini semi-nudi,
dalla tinta oscura, armati di certi moschettoni che dovevano
essere di fabbricazione antica, a miccia od a pietra.
</p>

<p>
A poppa se ne vedevano altri raggruppati dietro ai due
piccoli pezzi d'artiglieria, come se non attendessero che un
comando per farli tuonare contro la capanna aerea. Giunto
a trecento metri dalla spiaggia, il <i>tia-kau-ting</i> si mise in
panna. Una scialuppa venne calata in acqua, dieci uomini
armati di moschetti vi presero posto ed arrancarono verso
la piccola cala, procedendo però con precauzione, come se
temessero qualche insidia o qualche scarica improvvisa.
</p>

<p>
Quegli individui erano tutti di statura alta, bene conformati,
di carnagione rossastra, col viso un po' piatto, ma colle
ossa delle gote assai sporgenti, il naso diritto e cogli occhi
nerissimi come i loro capelli, ma un po' obliqui.
</p>

<p>
Le loro vesti consistevano in una semplice camicia che
scendeva fino alle ginocchia ed in una larga cintura sostenente
certi sciaboloni colla punta a doccia, somiglianti ai
<i>parangs</i> dei bornesi.
</p>

<p>
In pochi minuti la scialuppa approdò ed otto uomini sbarcarono,
dirigendosi silenziosamente verso la capanna aerea.
</p>

<p>
<span class="pagenum" id="Page_152">[152]</span>
</p>

<p>
Il marinaio ed il signor Albani, nascosti fra i folti bambù,
non li perdevano d'occhio. Entrambi però parevano in preda
ad una viva commozione, temendo di veder distruggere la
loro casa alla quale ormai si erano tanto affezionati.
</p>

<p>
— Se me la guastano, guai a loro, — disse Enrico, cacciando
risolutamente una freccia avvelenata nella cerbottana.
</p>

<div class="chapter">
<h2 id="cap23"><span class="smcap">Capitolo XXIII</span>
<span class="smaller">Le devastazioni dei pirati</span></h2>
</div>

<p>
I marinai del <i>tia-kau ting</i>, giunti a venti passi dalla capanna
aerea, si erano arrestati armando i loro moschettoni
e alzandosi sulle punte dei piedi per vedere se sulla piattaforma
si trovava nascosto qualche isolano.
</p>

<p>
Non scorgendo alcuno e non udendo rumore di sorta, circondarono
la costruzione, poi uno di loro, il più agile ed il
più ardito, s'aggrappò alle pertiche e si mise a salire.
</p>

<p>
I suoi compagni tenevano sempre le armi alzate, pronti
a rispondere al primo attacco; mentre la piccola nave, che
era ormai giunta nella rada, puntava le spingarde.
</p>

<p>
L'uomo giunse ben presto sulla piattaforma ed entrò nell'abitazione.
Poco dopo usciva, mandando delle grida che
parevano di collera.
</p>

<p>
Scambiò alcune rapide parole coi compagni che parevano
non meno furiosi di lui, poi si mise a gettare giù i pochi
viveri che ancora vi erano, mentre gli altri saccheggiavano
la tettoia di quel po' che conteneva.
</p>

<p>
Non sembravano però soddisfatti di quel magro bottino,
poichè i due naufraghi li udivano sempre a urlare come ossessi
e li vedevano correre dalle palizzate del recinto alla
capanna, sfogando il loro malumore con tremende sciabolate
che avventavano all'impazzata contro i bambù.
</p>

<p>
I loro compagni che erano rimasti a bordo, ancorata la
<span class="pagenum" id="Page_153">[153]</span>
piccola nave, si erano affrettati a raggiungerli per prendere
parte al saccheggio. Vedendo quei pochi viveri, montarono
pur loro in furore e si misero a demolire la cinta, poi la
tettoia, quindi a calpestare le pianticelle del piccolo campo,
poi, non soddisfatti, cominciarono a tagliare i bambù di sostegno
per far capitombolare anche la capanna aerea.
</p>

<p>
I due naufraghi, fremendo di collera, assistevano impotenti
a quella barbara devastazione, alla distruzione del loro
campicello coltivato con tante cure e alla demolizione della
loro casa che avevano fabbricata con tante fatiche.
</p>

<p>
Il marinaio soprattutto, pareva che da un istante all'altro
dovesse scoppiare.
</p>

<p>
— Canaglie! — esclamò. — Distruggere in tal modo le nostre
risorse future e la nostra dimora, che ora doveva proteggerci
dalla stagione delle piogge!... Ladroni!... Se avessi
una buona carabina, vedreste come vi tratterei.
</p>

<p>
— Lasciali fare, Enrico, — rispondeva Albani. — Accontentiamoci
di salvare la pelle.
</p>

<p>
— Ma io non posso assistere a tanta devastazione, signore!
Bisogna che uccida qualcuno!
</p>

<p>
— Per farci inseguire e prendere?... No, Enrico, lasciamoli
fare. La pazienza e la buona volontà non ci mancano
e ripareremo facilmente i guasti.&nbsp;—
</p>

<p>
In quell'istante la capanna aerea, privata dei bambù di
sostegno, capitombolava a terra con grande fracasso, disarticolandosi,
mentre i pirati, contenti come fanciulloni, ridevano
e schiamazzavano per quella prodezza.
</p>

<p>
Era troppo pel marinaio, che aveva il sangue bollente. Dimenticando
ogni prudenza, prima che il signor Albani avesse
potuto trattenerlo, si era scagliato fuori dalla piantagione,
guadagnando un macchione che si estendeva fino a trenta
passi dalla capanna.
</p>

<p>
Puntare la cerbottana, soffiarvi dentro, lanciare una freccia
mortale e abbattere un uomo che si trovava a buona
portata, fu l'affare d'un lampo.
</p>

<p>
Il pirata, colpito in mezzo al dorso dal sottile cannello,
<span class="pagenum" id="Page_154">[154]</span>
cadde all'indietro emettendo un urlo di dolore. I suoi compagni
si volsero bruscamente e vedendo il marinaio che fuggiva
attraverso il macchione, ora apparendo ed ora scomparendo
in mezzo agli alberi, scaricarono i loro moschettoni,
ma ormai era troppo tardi. Enrico si era gettato in mezzo
ai bambù e quella scarica non ottenne altro effetto che quello
di produrre molto baccano e un nuvolone di fumo.
</p>

<p>
Il signor Albani si era lanciato dietro al compagno che
fuggiva colla velocità d'un cervo. Aveva veduto i pirati correre
sulle loro tracce e premendogli di tenere a loro celato
il luogo che serviva di rifugio, aveva stimato essere miglior
partito di guadagnare le fitte foreste dell'interno.
</p>

<p>
In dieci minuti i due fuggiaschi attraversarono la piantagione
ed essendo pratici dei luoghi, si nascosero in mezzo
ad un bosco così intricato, da rendere vano l'inseguimento.
</p>

<p>
— Saliamo quell'albero, — disse il veneziano, indicandone
uno che era coperto da un fogliame densissimo e per di più
cinto e ricinto da una vera rete di calamus.
</p>

<p>
Aiutandosi l'un l'altro giunsero sul tronco, accomodandosi
fra le biforcazioni dei rami.
</p>

<p>
— Imprudente, — disse Albani al genovese, quando potè
tirare il fiato. — Se tardavi un istante a nasconderti nella
piantagione, ti facevi crivellare da quella scarica.
</p>

<p>
— È vero, sono stato molto imprudente, signore, — rispose
il marinaio, — ma non ho potuto frenarmi vedendo
quelle distruzioni.
</p>

<p>
— Ed ora scorazzeranno l'isola per vendicare il loro compagno.
</p>

<p>
— Lo credete?...
</p>

<p>
— Certo, Enrico. Forse spereranno di trovare altre capanne
da saccheggiare o qualche villaggio e di fare degli
schiavi.
</p>

<p>
— Ma non sarà facile a loro, scoprire la nostra caverna.
</p>

<p>
— Se scorgono le nostre tracce la troveranno. Seguendo
i solchi lasciati dalle ruote del nostro carretto, non s'inganneranno.
</p>

<p>
<span class="pagenum" id="Page_155">[155]</span>
</p>

<p>
— Terremoti!... che sorprendano Piccolo Tonno?...
</p>

<p>
— Taci!...&nbsp;—
</p>

<p>
Una forte detonazione era echeggiata verso il mare, seguita
poco dopo da un'altra.
</p>

<p>
— Cosa succede?... — chiese il marinaio. — Che i furfanti
siano stati assaliti da qualche incrociatore spagnuolo?...
</p>

<p>
— Sparano le spingarde contro la piantagione di bambù,
sperando di scovarci, — rispose Albani. — Sono certo di non
ingannarmi.
</p>

<p>
— Fortunatamente siamo lontani e bene imboscati.
</p>

<p>
— Ma temo che Piccolo Tonno, udendo questi spari, ci
creda in pericolo e si metta in cerca di noi.
</p>

<p>
— Volete che cerchiamo di guadagnare la caverna?... Non
deve essere molto lontana.
</p>

<p>
— Non sappiamo ancora da qual lato i pirati ci cercano,
e lasciando questo nascondiglio potremmo trovarci improvvisamente
dinanzi a loro. Se avessimo anche noi dei fucili,
si potrebbe tentare la ritirata, ma colle nostre cerbottane
sarebbe una imprudenza che potrebbe costarci la vita. Queste
armi sono preziose nelle imboscate e nelle sorprese, ma poco
valgono nella difesa.
</p>

<p>
Facciamo appello alla nostra pazienza e aspettiamo la notte
per ritirarci verso la costa orientale.
</p>

<p>
— Ma Piccolo Tonno?...
</p>

<p>
— Speriamo che non commetta l'imprudenza di lasciare
il ricovero. Gli avevo detto di non muoversi fino al nostro
ritorno e per nessun motivo.
</p>

<p>
— Tacete, signore, mi pare di udire delle voci laggiù.&nbsp;—
</p>

<p>
Tesero gli orecchi rattenendo il respiro e udirono infatti
delle persone che parlavano a voce alta, presso il margine
della boscaglia.
</p>

<p>
I pirati dovevano aver attraversata la piantagione dopo
d'averla frugata in tutti i sensi e si disponevano a perlustrare
le foreste, ma non doveva essere cosa facile essendo
immense ed avendo l'isola una superficie ragguardevole.
</p>

<p>
Forse stavano dirigendosi verso la montagna, credendo
<span class="pagenum" id="Page_156">[156]</span>
lassù di scoprire le capanne o i villaggi che supponevano
eretti su quelle spiagge.
</p>

<p>
Le voci a poco a poco si allontanarono verso l'ovest ed
il silenzio ritornò nella foresta. Anche dalla parte del mare,
non si udivano più a tuonare le spingarde della piccola nave.
</p>

<p>
Il signor Albani ed il marinaio, quantunque desiderassero
ardentemente di lasciare quel nascondiglio e di ripiegarsi
verso la caverna, non osarono muoversi, per paura che qualche
pirata si trovasse imboscato a breve distanza da loro.
</p>

<p>
Trascorse un'ora, poi un'altra, ma le voci non si udirono
più; solamente i pappagalli ed i tucani-rinoceronti continuavano
a cicalare sulle più alte cime degli alberi.
</p>

<p>
— Tentiamo la sorte, signore, — disse Enrico. — Piccolo
Tonno sarà molto inquieto non vedendoci a ritornare, e poi
stritolerei volentieri un biscotto.
</p>

<p>
— Sali prima sui rami superiori e guarda se scorgi qualcuno.
L'albero è alto assai e forse potrai vedere ciò che succede
anche sulla spiaggia.&nbsp;—
</p>

<p>
Il marinaio non si fece ripetere l'ordine. Aggrappandosi
ai rami ed ai <i>calamus</i>, raggiunse le cime più elevate e di
là girò gli sguardi.
</p>

<p>
Essendo quell'albero uno de' più alti della foresta, potè
senza fatica scorgere un grande tratto della costa settentrionale.
</p>

<p>
Il <i>tia-kau-ting</i> era ancorato nella piccola cala, ma sotto
le rupi. Un albero era stato abbassato e sulla spiaggia, degli
uomini erano occupati ad atterrare una pianta dal fusto
diritto.
</p>

<p>
— Ora comprendo perchè quei birbanti hanno approdato, — mormorò
il marinaio. — Avevano il trinchetto da cambiare.&nbsp;—
</p>

<p>
Abbassò gli sguardi verso la piantagione di bambù; ma
vide che le alte canne erano immobili, segno evidente che
nessun uomo stava attraversandola. Guardò verso la montagna
e gli parve di vedere dei corpi apparire e scomparire
fra i cespugli ed i macchioni.
</p>

<p>
<span class="pagenum" id="Page_157">[157]</span>
</p>

<p>
Soddisfatto delle sue osservazioni stava per ridiscendere,
quando vide sul margine del bosco, a circa trecento passi
dalla loro macchia, un uomo che stava sdraiato a terra, ma
che pareva si avanzasse strisciando come i serpenti.
</p>

<p>
— Corna di cervo!... — esclamò.
</p>

<p>
Si lasciò scivolare lungo il tronco e raggiunse il signor
Albani che lo aspettava ansiosamente.
</p>

<p>
— Se ne sono andati? — chiese questo.
</p>

<p>
— Il grosso della truppa marcia verso la montagna, ma
noi stiamo per venire sorpresi, signore, — rispose il marinaio. — Uno
di quei furfanti ha scoperto le nostre tracce
e si avvicina.
</p>

<p>
— Uno solo?...
</p>

<p>
— Non ne ho veduti altri. Affrettiamoci a fuggire prima
che giunga.
</p>

<p>
— No, Enrico, — rispose il veneziano. — Se ci scorge darà
l'allarme e attirerà l'attenzione de' suoi compagni rimasti
sulla nave.
</p>

<p>
— Cosa volete fare, adunque?... Non è lontano che trecento
passi.
</p>

<p>
— Lasciarlo passare oltre.
</p>

<p>
— E se ha scoperte le nostre tracce?...
</p>

<p>
— Peggio per lui, poichè lo uccideremo, — disse Albani,
con voce risoluta. — Non bisogna che scoprano la nostra
caverna o saremo perduti.
</p>

<p>
— Udite?...
</p>

<p>
— Sì, un ramo si è spezzato. Lascia fare a me, Enrico.&nbsp;—
</p>

<p>
Il veneziano si era messo a cavalcioni d'un solido ramo
ed aveva impugnata la cerbottana.
</p>

<p>
Il pirata si avvicinava, strisciando attraverso alla boscaglia.
Si udivano le foglie secche stridere ed i rami spezzarsi
e si vedevano le cime dei cespugli ondeggiare lievemente.
</p>

<p>
Certamente quell'uomo doveva aver scoperte le loro tracce
rimaste impresse sul suolo umido della foresta, e le seguiva
senza deviare. Fra qualche minuto doveva giungere presso
l'albero.
</p>

<p>
<span class="pagenum" id="Page_158">[158]</span>
</p>

<p>
Il signor Albani ed Enrico, nascosti fra il fogliame, trattenevano
il respiro, ma aguzzavano gli occhi per scoprire
il nemico. Entrambi tenevano le cerbottane vicine alla bocca.
</p>

<p>
Ad un tratto, una testa apparve fra due cespugli. Si alzò
lentamente guardando con grande attenzione i rami degli
alberi vicini, poi strisciò innanzi e l'intero corpo apparve
allo scoperto. Il pirata teneva fra i denti un largo coltello
e nella destra un lungo fucile a pietra.
</p>

<p>
I due Robinson, vedendosi in procinto di venire scoperti,
non esitarono più. Le due freccie tinte nel veleno mortale
dell'upas partirono con un sibilo appena percettibile, colpendo
l'uomo alla gola e alla spalla sinistra.
</p>

<p>
Sentendosi ferire, il pirata si strappò furiosamente i due
leggieri cannelli e balzò in piedi armando precipitosamente
il fucile, ma le forze improvvisamente lo tradirono e cadde
al suolo in preda a spaventevoli convulsioni.
</p>

<p>
— Fuggiamo, — disse Albani.&nbsp;—
</p>

<p>
Si lasciarono cadere al suolo e senza occuparsi del loro
nemico, la cui morte ormai era certa, fuggirono precipitosamente
verso l'est. Percorsi però cinquecento metri, rallentarono
la corsa, temendo che nelle vicinanze vi fossero altri
pirati.
</p>

<p>
— Ecco due canaglie di meno, — disse il marinaio. — Rincresce
uccidere delle persone quasi a tradimento, ma si
tratta di salvare la pelle e non si deve guardare le cose tanto
pel sottile. Speriamo che per qualche po' ci lascino tranquilli
e ci permettano di giungere al nostro rifugio.
</p>

<p>
— Badiamo a non smarrirci in mezzo a questi boschi, — disse
Albani. — Il sole è là: sta bene.
</p>

<p>
— Credete che abbiano scoperto i solchi del carretto?...
</p>

<p>
— Speriamo che non si siano spinti fino alla costa orientale.
</p>

<p>
— Ho veduto che degli uomini salivano la montagna, ma
possono visitare le coste.
</p>

<p>
— Allora sorprenderanno i misteriosi individui che hanno
perduta quella capsula.
</p>

<p>
— Ma quelli possiedono dei fucili e potranno facilmente
<span class="pagenum" id="Page_159">[159]</span>
respingerli, signore. Ah! Se si potesse sapere chi sono e unire
le nostre forze per cacciare questi scorridori del mare!
</p>

<p>
— Bisognerebbe attraversare tutta l'isola e perderemmo
tanto tempo. E poi, non credo che i pirati si fermino molto qui.
</p>

<p>
— Ho veduto dei marinai della nave abbattere un albero
e abbassare il loro trinchetto.
</p>

<p>
— Ora si comprende perchè hanno approdato. Senza dubbio
qualche tempesta ha guastato il loro albero.
</p>

<p>
— Così deve essere, signor Albani.
</p>

<p>
— Allora fra due o tre giorni riprenderanno il mare e saremo
liberi. Alto, marinaio!
</p>

<p>
— Cosa avete veduto?
</p>

<p>
— Qualcuno si è nascosto fra quella macchia.
</p>

<p>
— Terremoti di Genova!... Un altro pirata?
</p>

<p>
— No, mi parve un animale.
</p>

<p>
— Una tigre, forse?
</p>

<p>
— Non lo so, marinaio. Armiamo le cerbottane e aspettiamo
che si mostri.&nbsp;—
</p>

<div class="chapter">
<h2 id="cap24"><span class="smcap">Capitolo XXIV</span>
<span class="smaller">Assediati nella caverna</span></h2>
</div>

<p>
Il signor Albani ed il marinaio si erano arrestati dietro
al tronco d'un colossale <i>durion</i>, non osando avanzarsi senza
prima sapere quale era il nemico che dovevano affrontare.
</p>

<p>
I cespugli che formavano la macchia continuavano ad agitarsi,
come se l'uomo o l'animale si aprisse un varco con
fatica. Pareva che fosse imbarazzato a uscire fra quei rami
che erano assai fitti e molto frondosi.
</p>

<p>
Finalmente, dopo un ultimo e violento sforzo, riuscì ad
aprirsi il passaggio ed a mostrarsi. Nello scorgerlo, i due
Robinson avevano alzato di comune accordo le cerbottane,
entro le quali avevano fatto scivolare rapidamente due frecce.
</p>

<p>
Non era un uomo, ma una tigre che pareva avesse le gambe
<span class="pagenum" id="Page_160">[160]</span>
assai ammalate, poichè si muoveva con grande pena ed anche
delle forme assai strane, poichè pareva assai più larga delle
altre e per di più gobba.
</p>

<p>
— Ma quella bestia è deforme! — esclamò il marinaio,
stupito.
</p>

<p>
— Ed io non riesco a scorgere le sue gambe, — disse il
veneziano, che non lo era meno.
</p>

<p>
— Che sia ferita?...
</p>

<p>
— O che non sia una vera tigre invece?
</p>

<p>
— Cosa volete dire?&nbsp;—
</p>

<p>
Il veneziano non potè dare maggiori spiegazioni, poichè
la tigre, alzandosi bruscamente si sbarazzò della superba pelliccia
e dinanzi ai due Robinson comparve.... Piccolo Tonno!
</p>

<p>
— Mille terremoti!... Il piccino! — esclamò il marinaio,
balzando innanzi.
</p>

<p>
— Nella pelle della tigre uccisa sulla montagna, — rispose
il mozzo, correndo a loro incontro. — Ah! signor Albani,
quante ansie in queste quattro ore! Temevo che vi avessero
uccisi, udendo tutti quegli spari.
</p>

<p>
— Per poco, — disse Enrico.
</p>

<p>
— Si è mostrato alcun pirata presso la caverna? — chiese
Albani.
</p>

<p>
— Nessuno, signore.
</p>

<p>
— E Sciancatello?
</p>

<p>
— L'ho lasciato a guardia degli animali.
</p>

<p>
— Ma per quale motivo avevi indossato la pelle della
tigre?
</p>

<p>
— Per spaventare i pirati, nel caso che li avessi incontrati.
</p>

<p>
— Il furbo! — esclamò Enrico.
</p>

<p>
— Sei un bravo ragazzo, — disse Albani. — Orsù, non
perdiamo tempo e fuggiamo. È lontana la caverna?
</p>

<p>
— Dieci minuti, — rispose il mozzo.
</p>

<p>
— Andiamo, amici.&nbsp;—
</p>

<p>
Il mozzo si caricò della pelle della tigre e tutti e tre si
misero in cammino, cercando di tenersi in mezzo alle macchie
più fitte.
</p>

<div class="figcenter"><a id="fill-160a"></a>
  <img src="images/ill-160a.jpg" alt="" />
<p class="caption">— In ritirata! — comandò Albani, vedendo altri nemici affollarsi.... (Pag. <a href="#Page_171">171</a>).</p>
</div>

<p>
<span class="pagenum" id="Page_161">[161]</span>
</p>

<p>
Dopo pochi minuti giungevano senz'altri incontri alla
caverna. Spostarono la cortina vegetale, levarono i macigni
che ostruivano la stretta entrata e passarono nel magazzino
dove si trovavano Sciancatello, le due scimmie, i babirussa
e gli uccelli.
</p>

<p>
Il mozzo durante l'assenza dei suoi compagni, non aveva
perduto inutilmente il suo tempo. Aveva disposto ogni cosa
in ordine, messi in libertà i volatili dopo d'aver tesa una
piccola rete di fibre di cocco dinanzi alla finestra per impedire
che volassero fuori, preparati tre giacigli di grandi
e fresche foglie e riempiti d'acqua tutti i recipienti disponibili,
avendo trovato uno stagno poco discosto.
</p>

<p>
— Bravo ragazzo, — disse Albani. — Ora qui possiamo
sostenere un lungo assedio senza inquietarci.
</p>

<p>
— Credete che verranno ad assediarci? — chiese il marinaio.
</p>

<p>
— Se scoprono i solchi del nostro carretto, verranno qui
di certo.
</p>

<p>
— Non si potrebbero far sparire?
</p>

<p>
— Ci vorrebbe molto tempo e ci esporremmo al pericolo
di venire sorpresi. Se vogliono assediarci, vengano pure; ci
difenderemo colle cerbottane.
</p>

<p>
— Ma possono forzare la galleria.
</p>

<p>
— Vi sono molti macigni qui e la barricheremo per bene,
Enrico. Uno di noi monterà la guardia al di fuori, dietro
la cortina vegetale e al primo indizio di pericolo verrà tosto
ad avvertirci e chiuderemo la galleria.
</p>

<p>
— Vado io, — disse Piccolo Tonno. — Sciancatello mi terrà
compagnia.
</p>

<p>
— Noi poi ti surrogheremo, — disse il marinaio.
</p>

<p>
Il mozzo s'armò della sua cerbottana, invitò Sciancatello
a seguirlo e andò a nascondersi in mezzo alle piante arrampicanti,
mentre i suoi compagni, che non avevano mangiato
dalla sera innanzi, si preparavano la colazione.
</p>

<p>
L'intera giornata trascorse tranquilla. Si udì qualche colpo
di moschetto rombare sulla montagna e qualche altro verso
<span class="pagenum" id="Page_162">[162]</span>
la costa settentrionale, ma nessun pirata si mostrò nelle vicinanze
della caverna.
</p>

<p>
Probabilmente, supponevano che gli abitanti della capanna
aerea si fossero rifugiati fra le fitte foreste del grande cono
dominante l'isola.
</p>

<p>
Prima che il sole tramontasse, Albani ed il marinaio scalarono
la rupe gigantesca, per vedere se il tia-kau-ting si trovava
ancora nella piccola cala.
</p>

<p>
Lo videro ancorato allo stesso posto che occupava al mattino
e ancora privo del suo albero di trinchetto.
</p>

<p>
— Temo che occorra del tempo, prima di ripararlo, — disse
Albani.
</p>

<p>
— Forse avrà degli altri guasti, — rispose Enrico.
</p>

<p>
— Se rimangono qui parecchi giorni, scopriranno di certo
le nostre tracce.
</p>

<p>
— E fors'anche i nostri vivai, signore. Mi rincrescerebbe
trovarli poi senza un pesce e senza una testuggine.
</p>

<p>
— Colla pazienza ripareremo a tutto, Enrico. L'energia
e la buona volontà non ci mancano.
</p>

<p>
— È vero, ma aver lavorato per quelle canaglie è dura
e non so rassegnarmi. E poi, sapendo ormai che l'isola è
abitata, potrebbero di quando in quando ritornare.
</p>

<p>
— Non credo che i pochi viveri trovati gli inducano a intraprendere
un secondo viaggio. Perderebbero il loro tempo
inutilmente e poi, dalla cima della montagna, si persuaderanno
che l'isola è deserta.&nbsp;—
</p>

<p>
Essendo calata la notte ridiscesero, ma il marinaio si arrestò
al di fuori, nascosto fra i vegetali. Temendo sempre di
venire sorpresi, avevano deciso di vegliare anche alla notte,
per essere pronti a barricare la galleria.
</p>

<p>
Nulla accadde durante il primo quarto di guardia del marinaio.
Alla mezzanotte il mozzo lo surrogò in compagnia
di Sciancatello, il quale si prestava volentieri a quel servizio,
quasi avesse compreso che i suoi padroni correvano
un grave pericolo.
</p>

<p>
Il mozzo vegliava da due ore, rannicchiato in mezzo alle
<span class="pagenum" id="Page_163">[163]</span>
piante che lo coprivano del tutto, colla cerbottana in mano,
quando lo Sciancatello, che sonnecchiava accanto a lui, si
alzò bruscamente emettendo un sordo brontolìo.
</p>

<p>
— Oh!... oh!... — esclamò il ragazzo. — C'è qualche cosa
di nuovo!&nbsp;—
</p>

<p>
Si alzò e scostando prudentemente le piante, guardò verso
il margine della foresta, ma non vide alcuno. Però, essendo
il cielo coperto da nuvoloni, non era cosa facile distinguere
una persona a due o trecento passi, con quell'oscurità.
</p>

<p>
— Che abbia fiutata qualche tigre? — mormorò il mozzo. — Ecco
un nemico che non è migliore degli altri.&nbsp;—
</p>

<p>
Il mias continuava a brontolare ed a muovere gli orecchi
come se cercasse di raccogliere meglio dei lontani rumori.
A volte si curvava verso terra, poi aspirava fortemente l'aria
pel naso.
</p>

<p>
— Qualche cosa succede nella tenebrosa foresta, — disse
il mozzo, che era diventato inquieto. — Andiamo ad avvertire
i compagni.&nbsp;—
</p>

<p>
Scivolò lestamente nella galleria e tirò le gambe al veneziano
ed a Enrico dicendo:
</p>

<p>
— Presto, in piedi.
</p>

<p>
— I pirati? — chiese il marinaio, rizzandosi colla cerbottana
in mano.
</p>

<p>
— Io non lo so, ma Sciancatello dà segni d'inquietudine.
</p>

<p>
— Usciamo, — disse Albani, — gli uomini dei boschi sentono
i nemici a grandi distanze.&nbsp;—
</p>

<p>
In un baleno si trovarono tutti e tre all'aperto. Sciancatello
ascoltava sempre e brontolava, colla testa volta verso
la spiaggia settentrionale.
</p>

<p>
— Il pericolo viene di là, — disse Albani.
</p>

<p>
— Ma io non vedo nulla, — rispose Enrico.
</p>

<p>
— Pretenderesti di avere gli occhi del <i>mias</i>?...
</p>

<p>
— Che i pirati abbiano scoperte le tracce del carretto?
</p>

<p>
— Lo temo, poichè Sciancatello guarda da quella parte.
</p>

<p>
— Mille terremoti!...
</p>

<p>
— Cos'hai?...
</p>

<p>
<span class="pagenum" id="Page_164">[164]</span>
</p>

<p>
— Ho veduto un uccello alzarsi fra quella macchia d'alberi.
</p>

<p>
— Sarà stato un pipistrello gigante, — disse Piccolo Tonno.
</p>

<p>
— No, dal volo mi parve invece un tucano.
</p>

<p>
— Allora i nemici vengono di là, — disse Albani.
</p>

<p>
— Zitto!...
</p>

<p>
— Ho udito dei rami a muoversi.&nbsp;—
</p>

<p>
In quell'istante il mias emise un brontolìo sonoro e fece
atto di slanciarsi innanzi, ma il mozzo fu pronto a trattenerlo.
</p>

<p>
— Conducilo nella caverna, — disse Albani. — Potrebbe
tradirci.&nbsp;—
</p>

<p>
Poi mentre Piccolo Tonno s'affrettava a obbedire, si distese
al suolo per non venire scorto, tenendo la cerbottana
presso le labbra. Il marinaio lo imitò.
</p>

<p>
Pareva che i nemici si avanzassero seguendo le tracce del
carretto, che dovevano aver rimarcato anche presso la capanna
aerea. Si udivano di tratto in tratto i cespugli a stormire
e lo scricchiolìo delle foglie secche, ma non si potevano
ancora distinguere in causa dell'oscurità che pareva diventasse
sempre più fitta, continuando ad accumularsi in cielo
nuvoloni nerissimi.
</p>

<p>
— Guardate, — disse ad un tratto il marinaio.
</p>

<p>
— Vedo, — rispose Albani.
</p>

<p>
— Seguono le tracce.
</p>

<p>
— Sì, Enrico.
</p>

<p>
— E sono parecchi.
</p>

<p>
— Appena ci accorgiamo che muovono verso di noi, mira
il più vicino ed io mirerò il secondo. Saranno due di meno.&nbsp;—
</p>

<p>
A cento passi si vedevano dei corpi neri avanzarsi fra le
erbe e le foglie, strisciando con precauzione.
</p>

<p>
Erano dieci o dodici e tutti armati di fucili, a quanto
pareva.
</p>

<p>
— Mira giusto, — mormorò Albani, accostando la cerbottana
alle labbra. Vengono diritti alla caverna.
</p>

<p>
— Ho scelto il mio uomo.&nbsp;—
</p>

<p>
Le due frecce partirono con un sibilo lamentevole. I due
pirati che strisciavano in prima fila s'alzarono di scatto,
<span class="pagenum" id="Page_165">[165]</span>
emettendo due urla di dolore, mentre i suoi compagni scaricavano
a casaccio le loro armi, non potendo scorgere gli
assalitori.
</p>

<p>
— Nella caverna! — esclamò Albani.
</p>

<p>
Protetti dalla cortina vegetale scivolarono rapidamente nel
corridoio e accumularono rapidamente le pietre, otturando
l'ingresso.
</p>

<p>
— Presto, formiamo una barricata, — continuò Albani.&nbsp;—
</p>

<p>
Piccolo Tonno, che aveva accesa una candela, accorreva
in loro aiuto con Sciancatello. Si misero a rotolare i massi
che abbondavano nella prima caverna e li accumularono nel
corridoio.
</p>

<p>
Intanto al di fuori si udivano i pirati a vociferare come
ossessi ed echeggiavano gli spari. Non avendo potuto vedere
da quale parte erano state lanciate le freccie, non avevano
ancora scoperto l'ingresso della galleria, ma non dovevano
tardare a giungervi dinanzi, se seguivano le tracce
del ruotabile.
</p>

<p>
I tre Robinson e lo Sciancatello continuavano a rotolare
macigni, volendo murare tutta la galleria per impedire agli
assedianti di avanzarsi, o almeno rendere molto difficile la
loro entrata.
</p>

<p>
Già mezzo corridoio era stato ostruito, quando udirono le
voci echeggiare all'altra estremità.
</p>

<p>
— Ci hanno scoperti, — disse Enrico.
</p>

<p>
— Ma non entreranno, — rispose Albani. — Abbiamo più
di duecento frecce ed i nostri proiettili, lo sappiamo per
prova, valgono meglio delle loro palle.
</p>

<p>
— Ci assedieranno.
</p>

<p>
— Cosa importa a noi?... Abbiamo dei viveri per otto o
dieci mesi.
</p>

<p>
— Ma scarseggiamo d'acqua, signore, — disse Piccolo
Tonno. Non ne avremo che per dieci o quindici giorni.
</p>

<p>
— Ci basterà, amici. Questo assedio non durerà molto.
Preparate le armi e teniamoci pronti a respingere l'assalto.
</p>

<div class="chapter">
<p>
<span class="pagenum" id="Page_166">[166]</span>
</p>

<h2 id="cap25"><span class="smcap">Capitolo XXV</span>
<span class="smaller">L'uragano</span></h2>
</div>

<p>
La situazione dei Robinson stava per diventare grave assai,
essendo ormai cosa certa che i pirati, resi furiosi per la morte
di quattro compagni, dovevano essere decisi a vendicarli e
a tutto tentare pur di avere in mano gli abitanti dell'isola.
</p>

<p>
Essendo numerosi, armati di fucili e anche di spingarde
e di due piccoli pezzi d'artiglieria, non vi era da fare molto
assegnamento sulla resistenza che avrebbe potuto opporre
quell'ammasso di macigni che ostruiva la galleria. Pure i tre
bravi superstiti della <i>Liguria</i>, non sembravano molto inquieti.
</p>

<p>
Invece di perdere tempo a discutere sui migliori mezzi di
difesa, continuavano a lavorare con accanimento.
</p>

<p>
Non contenti di aver chiusa la prima galleria, accumularono
altri ostacoli presso la seconda che conduceva nell'ultima
caverna. Essendo quella assai più stretta e tortuosa
della prima, si prestava meglio alla difesa, non permettendo
agli assalitori che d'inoltrarsi uno alla volta.
</p>

<p>
Terminati quei preparativi, tornarono nella prima caverna
per udire cosa facevano i pirati.
</p>

<p>
L'attacco pareva che non fosse ancora cominciato, poichè
le pietre formavano una massa compatta. Udivano però i pirati
a parlare e di quando in quando percuotere la barricata
coi calci dei fucili.
</p>

<p>
Pareva che si consigliassero prima d'intraprendere qualche
cosa o che aspettassero dei soccorsi.
</p>

<p>
— Aspetteranno che sorga il sole, — disse Albani. — Forse
spereranno di trovare qualche altra entrata.
</p>

<p>
— Perderanno il tempo inutilmente, — disse il marinaio.
</p>

<p>
— Ma v'è la finestra, — osservò il mozzo.
</p>

<p>
— È tanto piccola che un uomo non vi può passare, — rispose
Albani. — E poi è alta più di quindici piedi e la
roccia è tagliata a picco.&nbsp;—
</p>

<p>
<span class="pagenum" id="Page_167">[167]</span>
</p>

<p>
In quell'istante uno sparo rimbombò destando tutti gli
echi delle caverne, facendo balzare bruscamente in piedi gli
animali e strepitare gli uccelli. Un pirata, trovato un buco
aperto fra i macigni, aveva introdotto la canna del fucile,
ma senz'altro effetto che quello di produrre un baccano indiavolato,
poichè la palla doveva essersi schiacciata contro
gli altri massi.
</p>

<p>
— Sprecano la loro polvere, — disse Enrico, ridendo.
</p>

<p>
— E perdono il loro tempo, — aggiunse Piccolo Tonno. — Mi
rincresce solamente pei nostri animali che si spaventeranno
assai, udendo questa musica che per loro è nuova.&nbsp;—
</p>

<p>
Gli spari si succedevano con grande frequenza, formando
un baccano assordante, ma senza miglior successo, poichè tutte
le palle s'arrestavano in mezzo a quell'ostacolo che aveva
uno spessore di quattro metri.
</p>

<p>
Solamente un po' di fumo entrava nella caverna attraverso
alle fessure, dileguandosi nella seconda e quindi uscendo dalla
piccola finestra.
</p>

<p>
Ben presto però i pirati dovettero convincersi dell'inutilità
delle loro fucilate, poichè poco dopo cessarono. Si udivano
però invece picchiare furiosamente contro la solida barricata,
come se cercassero di aprire dei fori per introdurre
le loro armi e aprire un fuoco più efficace.
</p>

<p>
Essendo però la galleria ad imbuto, i sassi tenevano duro
e riusciva difficile il tirarli fuori. Sarebbe stato necessario
un ariete per demolire quell'ammasso enorme o per lo meno
un pezzo d'artiglieria.
</p>

<p>
L'alba era già spuntata, senza che i pirati fossero riusciti
a forzare il passo. Già i Robinson si rallegravano di
quel primo successo, quando al di fuori scoppiarono urla
di gioia.
</p>

<p>
— Terremoti e lampi!... — esclamò il marinaio, diventato
bruscamente inquieto. — Cosa sta per succedere?
</p>

<p>
— Che abbiano scoperta un'altra apertura? — chiese il
mozzo, girando gli sguardi intorno.
</p>

<p>
— Saranno giunti altri uomini, forse quelli che ieri perlustravano
<span class="pagenum" id="Page_168">[168]</span>
la montagna, — disse Albani. — Bah!... Dieci o
trenta è tutt'uno. Se poi....&nbsp;—
</p>

<p>
Una formidabile detonazione che fece tremare il suolo della
caverna, gli troncò la parola.
</p>

<p>
— Una mina! — esclamò il mozzo.
</p>

<p>
— No, è una spingarda, — rispose il marinaio. — Io conosco
quelle armi.
</p>

<p>
— Non sarà certo con delle palle da una libbra che sfonderanno
l'ostacolo, — disse Albani, che conservava una calma
ammirabile. — A vostro comodo, signori schiumatori del mare,
e tu, intanto, mio Piccolo Tonno, va a prepararci qualche
cosa da porre sotto i denti.&nbsp;—
</p>

<p>
I pirati dopo quel primo colpo si erano arrestati, forse
per constatare gli effetti di quella prima scarica, ma ben
presto ripresero il fuoco.
</p>

<p>
Il marinaio ed il signor Albani udivano le palle fracassare
i macigni, ma la massa che ingombrava la galleria era
tale, che ci avrebbero voluto cento libbre di polvere per aprire
una breccia.
</p>

<p>
Tuttavia al decimo colpo una palla, essendo scivolata attraverso
a qualche fessura, entrò nella caverna e andò a conficcarsi
sulla parete opposta.
</p>

<p>
— Oh!... oh!... — esclamò il marinaio. — La cosa diventa
seria, signor Albani.
</p>

<p>
— C'è del tempo, — rispose il veneziano.
</p>

<p>
— Ma se continuano questa musica, finiranno coll'aprire
un foro.
</p>

<p>
— E noi risponderemo colle frecce.
</p>

<p>
— Ma se riescono a entrare!...
</p>

<p>
— Avranno il tempo?...
</p>

<p>
— Cosa volete dire?...
</p>

<p>
— Ascolta, — disse il veneziano.&nbsp;—
</p>

<p>
In lontananza si era udito come un sordo rullìo.
</p>

<p>
— Il tuono?... — chiese Enrico.
</p>

<p>
— Un uragano che si avanza e che viene in nostro aiuto, — rispose
Albani. — È un'ora che il tuono brontola e che odo
<span class="pagenum" id="Page_169">[169]</span>
le onde sfasciarsi con crescente impeto contro la base della
rupe.
</p>

<p>
— Voi dunque contavate su questo alleato?...
</p>

<p>
— Sì, Enrico. Fra poco il vento comincierà a soffiare, il
mare a diventare burrascoso e non avendo l'isola delle baie
riparate, i pirati saranno costretti a riprendere il largo o il
loro <i>tia-kau-ting</i> si frantumerà contro la costa. Ecco perchè
io ero tranquillo e fidente dell'inutilità degli sforzi degli assedianti.
Odi?...
</p>

<p>
— Sì, il tuono rumoreggia ancora.&nbsp;—
</p>

<p>
Intanto i pirati continuavano a sparare contro la galleria
con crescente furia. Dovevano essersi accorti del pericolo che
poteva correre il loro <i>tia-kau-ting</i> e raddoppiavano i loro sforzi
per demolire quell'ostacolo che opponeva una resistenza incredibile.
</p>

<p>
Di tratto in tratto sospendevano il fuoco e percuotevano
l'ammasso con dei grossi rami o con dei tronchi d'albero
e quegli urti cagionavano maggiori danni delle palle, poichè
sconquassavano i macigni semi-infranti.
</p>

<p>
I tre Robinson che cominciavano ad inquietarsi, tardando
l'uragano a scoppiare, si erano collocati dietro i due angoli
della caverna, per non farsi fracassare dai grossi proiettili
della spingarda e spiavano il momento opportuno per lanciare
sugli assalitori le loro frecce mortali. Anche Sciancatello
si era unito a loro, tenendo in mano un grosso bastone,
arma formidabile nelle sue robuste mani.
</p>

<p>
Al di fuori il tuono brontolava sempre e si udivano le
onde a infrangersi con crescente furore contro la base della
rupe, ma il vento non si era ancora scatenato. Solamente
delle raffiche si rovesciavano, a lunghi intervalli, sull'isola.
</p>

<p>
Ad un tratto i macigni, frantumati e sconnessi dalle palle,
cedettero sotto un ultimo e più vigoroso urto, operato forse
con un tronco d'albero di gran mole, spinto a tutta forza
dagli assalitori che dovevano essere numerosi.
</p>

<p>
Una breccia s'aprì presso la vôlta della galleria, proiettando
nella oscura caverna un getto di luce. Alcuni fucili
<span class="pagenum" id="Page_170">[170]</span>
furono introdotti e fecero una scarica, scrostando la parete
opposta.
</p>

<p>
Il marinaio e Albani, pronti come il lampo, appena videro
ritirarsi le armi, puntarono le cerbottane, lanciando
attraverso a quella breccia due frecce.
</p>

<p>
Un urlo acuto li avvertì, che i loro proiettili non erano
andati perduti.
</p>

<p>
— Ecco uno che non ci seccherà più, — disse il marinaio,
lieto di quel primo successo. — Avanti a chi tocca!&nbsp;—
</p>

<p>
I pirati, sorpresi da quella resistenza e resi guardinghi
da quelle frecce che sapevano ormai essere avvelenate, avevano
sgombrato rapidamente l'entrata della galleria.
</p>

<p>
— Occupiamo il posto, — disse Enrico.
</p>

<p>
— No, — rispose Albani. — Non commettiamo imprudenze.
</p>

<p>
— Ma si sono ritirati, signore. La luce entra liberamente
attraverso la breccia.
</p>

<p>
— Possono spiarci.&nbsp;—
</p>

<p>
Un urto formidabile scosse la massa di macigni, facencendone
cadere altri. Albani, Enrico ed il mozzo risposero
con tre frecce.
</p>

<p>
Un altro grido echeggiò al di fuori, seguito da un clamore
spaventevole e dallo scoppio di parecchi fucili. Quasi nel
medesimo istante una luce livida si proiettò dentro la seconda
caverna accompagnata da una scarica elettrica così
fragorosa, che parve che l'intera rupe dovesse crollare sul
capo degli assediati.
</p>

<p>
— L'uragano!... — esclamò Albani, con voce lieta. — Finalmente
saremo liberati da quei furfanti! Tenete duro,
amici miei e non economizzate le frecce.&nbsp;—
</p>

<p>
I due marinai non facevano davvero economia. Tenendosi
nascosti dietro gli angoli della galleria, continuavano a scagliare
i loro dardi avvelenati attraverso alla breccia.
</p>

<p>
I pirati, non potendo avvicinarsi senza venire colpiti, si
sfogavano scaricando attraverso la galleria i loro moschettoni,
ma senza recare danni.
</p>

<p>
Furiosi però di essere tenuti in scacco da quei pochi difensori,
<span class="pagenum" id="Page_171">[171]</span>
ripresero la loro catapulta e scagliandola impetuosamente
innanzi, riuscirono ad allargare il foro, facendo diroccare la
barricata.
</p>

<p>
Un uomo, il più audace, si cacciò nella galleria e irruppe
nell'interno prima che i Robinson avessero potuto scorgerlo,
essendo l'oscurità diventata profonda in causa delle folte
nubi che si addensavano rapidamente in cielo, ma Sciancatello
gli appioppò una legnata così potente, da farlo fuggire
urlando di dolore.
</p>

<p>
— In ritirata! — comandò Albani, vedendo altri nemici
affollarsi confusamente sotto la galleria.
</p>

<p>
I tre Robinson e Sciancatello si slanciarono nella seconda
caverna, accumulando nella seconda galleria sassi, colli di
viveri, recipienti d'acqua e dietro la carretta.
</p>

<p>
L'uragano allora scoppiava con rabbia estrema. I lampi
si succedevano ai lampi, i tuoni scrosciavano con estrema
intensità, toccando tutta la gamma in meno di un minuto,
e sul mare si udiva il vento a fischiare ed a ruggire, mentre
le onde schizzavano la spuma perfino dentro la piccola finestra
della caverna.
</p>

<p>
I pirati avevano fatta irruzione dentro la galleria emettendo
urla di vittoria, ma si erano subito arrestati dinanzi
alla seconda, la quale pareva che dovesse presentare una resistenza
non minore.
</p>

<p>
Le loro grida di vittoria si cambiarono ben presto in urla
di rabbia, di delusione. Pure, decisi a vendicare i loro compagni,
l'avevano assalita percuotendola col tronco d'un albero,
quando in lontananza si udì a tuonare un colpo di cannone,
seguito poco dopo da un secondo sparo.
</p>

<p>
L'assalto cessò bruscamente. Si udirono ancora delle grida,
ma che parevano diventassero rapidamente più fioche.
</p>

<p>
— Se ne sono andati, — disse Albani, che ascoltava rattenendo
il respiro.
</p>

<p>
— Sì, — disse Enrico. — Quegli spari erano segnali di
pericolo.
</p>

<p>
— Amici miei, ringraziate quest'uragano.
</p>

<p>
<span class="pagenum" id="Page_172">[172]</span>
</p>

<p>
— Alla finestra, signore, gridò Piccolo Tonno. — Potremo
vedere la nave a uscire dalla piccola rada.&nbsp;—
</p>

<p>
Il veneziano si diresse verso la finestra e guardò fuori. Il
mare aveva preso un aspetto pauroso. Immense ondate, d'una
tinta verde cupa, correvano all'impazzata verso le spiagge
dell'isola, frangendovisi contro con indescrivibile violenza,
mentre un vento impetuoso sconvolgeva le nere masse di
vapori e le folgori descrivevano i loro pericolosi angoli.
</p>

<p>
Si vedevano le alte piante che rizzavansi sulla cima delle
rupi, torcersi come fuscelli di paglia sotto le sferzate dall'uragano,
mentre le foglie ed i rami volteggiavano in tutti i sensi.
</p>

<p>
— È un vero ciclone, — disse il marinaio. — Non vorrei
essere sul <i>tia-kau-ting</i>.
</p>

<p>
— Non abbandonerà la cala di certo, — rispose Piccolo
Tonno.
</p>

<p>
— E allora le onde lo frangeranno contro le scogliere, — disse
Albani. — La cala non ha alcun riparo e saranno
costretti a prendere il largo.
</p>

<p>
— Speriamo che si affoghino tutti, — disse Enrico. — Ecco
che doppia quel capo!... Guardate, signor Albani!&nbsp;—
</p>

<p>
Il veneziano volse gli sguardi verso il nord e vide infatti
il <i>tia-kau-ting</i> fuggire verso l'est, con le sole vele basse terzaruolate.
Balzava disperatamente sulle onde, ora apparendo
sulle creste spumanti ed ora scomparendo nei baratri mobili.
</p>

<p>
— Che il mare v'ingoi tutti!... — gridò il marinaio. — Ecco
il mio augurio!&nbsp;—
</p>

<p>
Pochi minuti dopo la piccola nave scompariva sul fosco
orizzonte, mentre la bufera si scatenava con estrema violenza.
</p>

<div class="chapter">
<h2 id="cap26"><span class="smcap">Capitolo XXVI</span>
<span class="smaller">Il varo della «Roma»</span></h2>
</div>

<p>
Durante tutta la giornata e l'intera notte, l'uragano imperversò
senza interruzione, sollevando il mare a mostruosa
altezza, atterrando grande numero d'alberi, specialmente
<span class="pagenum" id="Page_173">[173]</span>
lungo le spiagge e allagando le bassure. Il tuono non stette
zitto un solo momento, con grande spavento degli animali
rinchiusi nella caverna.
</p>

<p>
I Robinson, quantunque ardessero dal desiderio di visitare
la costa settentrionale per constatare la gravità dei danni e
per assicurarsi se i pirati avevano scoperti i loro vivai ai
quali molto tenevano, essendo assai ricchi di pesci e di testuggini,
non furono capaci di lasciare il loro rifugio.
</p>

<p>
All'indomani però un vigoroso colpo di vento dell'est ricacciò
le nubi all'ovest, ed il sole tornò a mostrarsi.
</p>

<p>
Sapendo ormai che il bel tempo doveva durare poco, per
essere prossima la stagione delle piogge, i naufraghi della
<i>Liguria</i> approfittarono subito di quella calma per recarsi
sulla costa.
</p>

<p>
Attaccarono il babirussa al carretto e seguendo la spiaggia,
si diressero verso il luogo ove due giorni prima sorgeva la
loro elegante e ardita capanna aerea.
</p>

<p>
Dei pirati non vi era più alcuna traccia, avendo portato
con loro non solo le armi degli uomini colpiti dalle freccie
mortali, ma anche i cadaveri. Solamente alcune palle di spingarda
erano state abbandonate fuori dalla caverna.
</p>

<p>
L'uragano aveva prodotto grandi guasti lungo la costa
che percorrevano. Numerosi alberi erano stati atterrati dalla
furia del vento e dalle folgori e molti altri erano privi di
foglie e di rami. Il suolo poi era sparso di frutta d'ogni
specie, di cespugli divelti e di ammassi di piante arrampicanti,
specialmente di <i>nepentes</i> e di <i>calamus</i>.
</p>

<p>
Quando giunsero sulla spiaggia, presso la piccola cala, un
grande sconforto li invase, scorgendo le distruzioni barbare
fatte dai pirati. La grande capanna era stata completamente
fracassata, sventrata ed i pezzi delle pertiche di sostegno
avevano servito alla cucina di quei feroci scorridori del
mare; le palizzate del recinto erano state divelte e giacevano
all'ingiro ridotte in pezzi; il campicello era stato pure
devastato e calpestato, ma fortunatamente essendo le pianticelle
appena spuntate, non erano state strappate.
</p>

<p>
<span class="pagenum" id="Page_174">[174]</span>
</p>

<p>
— Miserabili! — esclamò il marinaio, che pareva dovesse
scoppiare. — Quale devastazione!... Bel gusto rovinare la nostra
capanna e le nostre cinte!
</p>

<p>
— Non scoraggiamoci, amici, — disse Albani. — L'energia
non ci manca ed in una settimana potremo riparare a
tutto.
</p>

<p>
— Rifabbricheremo un'altra capanna?
</p>

<p>
— E più ampia della prima, Enrico. La piantagione di
bambù è pronta a darci quanto legname ci sarà necessario.
Andiamo a vedere se hanno risparmiato i nostri vivai.&nbsp;—
</p>

<p>
Ebbero la consolazione di trovarli intatti. Essendo nascosti
dietro a delle rupi piuttosto elevate, erano sfuggiti ai devastatori,
i quali non si erano certo occupati di perlustrare
le coste.
</p>

<p>
Contenti di quella scoperta, visitarono la piccola cala sperando
che i pirati, nella loro partenza precipitosa, avessero
abbandonato sulla spiaggia qualche oggetto che poteva essere
utilissimo, ma non trovarono che l'albero del trinchetto del
<i>tia-kau-ting</i> e per di più affatto privo di qualsiasi cordame.
</p>

<p>
Esaminatolo, s'accorsero che a metà altezza era stato profondamente
intaccato da un proiettile che doveva essere stato
di calibro considerevole.
</p>

<p>
— Con questo guasto non avrebbero potuto continuare il
loro viaggio, — disse Albani. — Hanno approdato qui per
ricambiarlo, prevedendo non lontana l'epoca delle grandi
piogge le quali provocano sovente degli uragani formidabili.
</p>

<p>
— È vero, — confermò Enrico.
</p>

<p>
— Credete che il <i>tia-kau-ting</i> si sia salvato dall'uragano? — chiese
Piccolo Tonno.
</p>

<p>
— Uhm!... Ho i miei dubbi, — rispose Albani. — Non
sarei sorpreso se un giorno, le correnti o le onde, trascinassero
qui i suoi rottami. Orsù, amici miei, riprendiamo i nostri
arnesi e torniamo a fare i falegnami. Le grandi piogge
non sono lontane e avremo appena il tempo necessario per
rifabbricare la capanna.
</p>

<p>
— Abbiamo la caverna, signore, — disse Piccolo Tonno.
</p>

<p>
<span class="pagenum" id="Page_175">[175]</span>
</p>

<p>
— Ma preferisco la capanna, — disse Enrico. — Là dentro
mi pareva di essere in prigione. Al lavoro!&nbsp;—
</p>

<p>
I tre Robinson non perdettero il loro tempo. La piantagione
di bambù non era lontana che pochi passi e fornì loro
il legname occorrente per rifabbricarsi la loro capanna aerea
e le cinte per gli animali.
</p>

<p>
Per una settimana intera lavorarono con lena febbrile,
dall'alba al tramonto, non prendendo che dei brevi riposi.
La stagione delle piogge incalzava, e ogni giorno, verso sera,
il cielo si copriva di nubi le quali poi si scioglievano in
abbondanti acquazzoni.
</p>

<p>
La capanna ricostruita nel medesimo posto ove prima sorgeva,
era più vasta, più comoda e più solida, avendo raddoppiato
i pali di sostegno ed allargato il tetto in modo
che riparasse tutta la terrazza anteriore.
</p>

<p>
Dieci giorni dopo anche la cinta destinata agli animali
era terminata. Anche questa era più vasta e riparata da una
tettoia per difendere i quadrupedi, i quadrumani ed i volatili
dalle piogge.
</p>

<p>
Finalmente ripararono anche il campicello che il mozzo,
in quel frattempo, aveva zappato, circondandolo d'una palizzata
per difenderlo dai guasti che potevano produrre gli
animali selvaggi. Terminati tutti quei lavori, si recarono alla
caverna per ricondurre gli animali. Le povere bestie, quantunque
il mozzo avesse provveduto a loro, tutti i giorni,
foglie fresche e acqua in abbondanza, pareva che avessero
sofferto da quella specie di prigionia entro quella caverna
poco arieggiata e poco illuminata e si mostrarono molto
soddisfatte ritornando al recinto.
</p>

<p>
Il 25 ottobre il marinaio e Albani, approfittando del bel
tempo, fecero una rapida esplorazione nei boschi della costa
orientale. Già da parecchi giorni li tormentava un desiderio
intenso: quello di scoprire il cadavere del pirata che per
poco non li aveva sorpresi, mentre si erano nascosti sull'albero.
Speravano che fosse sfuggito alle ricerche dei suoi compagni
e di ritrovare il suo fucile e le sue munizioni.
</p>

<p>
<span class="pagenum" id="Page_176">[176]</span>
</p>

<p>
Avendo attraversato quella parte della foresta correndo,
non era facile ritrovare l'albero su cui si erano nascosti,
ma dopo lunghe e pazienti indagini riuscirono finalmente
a scoprire il cadavere, ma non rimaneva che uno scheletro
malamente scarnato dalle tigri. Il fucile e le munizioni erano
scomparse, portate via certamente dagli altri pirati, però in
un cespuglio vicino trovarono una corta ma pesante sciabola
d'acciaio che poteva essere a loro di molta utilità.
</p>

<p>
— Ci gioverà nella costruzione della scialuppa, — disse
Albani.
</p>

<p>
— Siete ancora deciso a fabbricarla? — chiese il marinaio.
</p>

<p>
— Sì, poichè ho sempre il vivo desiderio di visitare le
coste meridionali dell'isola.
</p>

<p>
— Volete trovare gli uomini che hanno perduta la capsula
e che hanno acceso quel fuoco, da voi scorto dall'alto della
montagna?
</p>

<p>
— Sì, Enrico.
</p>

<p>
— Purchè i pirati non li abbiano uccisi.
</p>

<p>
— Non possono essersi spinti fino alle coste meridionali
dell'isola. Non sarebbero accorsi così presto ad assediarci
nella caverna. Ritorniamo, amico mio; il tempo ricomincia
a rannuvolarsi e fra breve avremo dell'altra pioggia. Ormai
la buona stagione è terminata.&nbsp;—
</p>

<p>
Il veneziano non s'ingannava. L'indomani le piogge dirotte
cominciarono con grande violenza e quasi senza interruzione.
</p>

<p>
Dall'alba al tramonto e anche gran parte della notte,
acquazzoni violentissimi si succedevano accompagnati da
lampi abbaglianti e da scrosci così formidabili, che pareva
che l'isola intera dovesse subissarsi.
</p>

<p>
Venti furiosi soffiavano di frequente, sconvolgendo il mare, il
quale rompevasi disordinatamente sulle spiagge e causando dei
bruschi abbassamenti di temperatura, specialmente alla notte.
</p>

<p>
Torrenti e stagni si formavano in tutte le parti dell'isola
correndo verso il mare, ma quell'umidità, anzichè danneggiare
le boscaglie, ne favoriva lo sviluppo. Anche il campicello
<span class="pagenum" id="Page_177">[177]</span>
si avvantaggiava molto, poichè le patate dolci, le cipolle
ed i grossi tuberi crescevano a vista d'occhio.
</p>

<div class="figcenter"><a id="fill-176a"></a>
  <img src="images/ill-176a.jpg" alt="" />
<p class="caption">La mattina del 16 novembre la Roma prese il largo.... (Pag. <a href="#Page_186">186</a>).</p>
</div>

<p>
I nostri Robinson non potevano però abbandonare la capanna
aerea, ma non rimanevano inoperosi e trovavano il
modo d'occupare il loro tempo.
</p>

<p>
Avevano costruito un fornello d'argilla che avevano collocato
nell'interno della loro casa e seduti dinanzi al fuoco,
accomodavano le loro vesti già molto sdrucite in quelle frequenti
corse in mezzo ai boschi o si cucivano delle nuove
giacche colle vele che ancora possedevano, o il signor Albani
dava lezione di scrittura ai due marinai, i quali facevano
progressi straordinarii, quantunque dapprima si fossero
mostrati molto restii, non avendo mai stretto fra le
dita una penna.
</p>

<p>
Sembrerà molto strano che si fossero provvisti perfino di
carta, d'inchiostro e di penne, pure il signor Albani non si
era mostrato molto imbarazzato a trovare tutto ciò in quell'isola
deserta.
</p>

<p>
La foresta, ancora la foresta, gli aveva somministrato tutto.
</p>

<p>
Per ottenere la carta era ricorso ai <i>gluga</i> (Broussonetica
papyrifera) chiamati dai giavanesi e dai malesi <i>daluwang</i>,
perchè ne ricavano la carta conosciuta con tale nome.
</p>

<p>
Per ottenerla, il signor Albani aveva scelto alcune piante
adulte, ne aveva staccata la corteccia e l'aveva lasciata macerare,
dopo d'averla tagliata in pezzetti quadrati. Dopo alcuni
giorni l'aveva levata, quindi battuta con una specie
di spatola di legno, riunendola in fogli più o meno grandi,
i quali asciugandosi avevano poi preso la voluta consistenza.
</p>

<p>
Avrebbe dovuto immergerla in una soluzione di acqua di
riso per renderla più levigata, ma non avendone, si era accontentato
di bagnarla in una colla assai diluita di fecola
di <i>sagù</i>, ottenendo eguale successo.
</p>

<p>
Con questo processo molto semplice, usato da secoli da
tutti i popoli della Malesia, aveva ottenuto un centinaio di
fogli di carta abbastanza buona, sulla quale si esercitavano
i due marinai.
</p>

<p>
<span class="pagenum" id="Page_178">[178]</span>
</p>

<p>
Le penne le aveva ricavata dall'<i>arenga saccharifera</i>. Questa
pianta preziosa, oltre dare, come già dicemmo, il <i>toddi</i>,
o liquore zuccherino, il <i>tuwah</i> o liquore inebriante, le fibre
di gomuti per fare delle funi solidissime che non marciscono
anche tenute in acqua lunghissimo tempo ed una specie di
cotone che viene adoperato come esca e che può anche essere
filato, somministra ai malesi ed ai giavanesi anche le penne
da scrivere. Per ottenerle si scelgono le fibre più grosse che
stanno fra le foglie e che servono per la fabbricazione del
<i>gomuti</i> e vengono adoperate per scrivere, ma più come pennello
che come penna.
</p>

<p>
Non potendo trovare di meglio, non avendo trovato nè oche,
nè anitre, i due marinai dovettero adattarsi e non si trovarono
scontenti poichè i loro sgorbi riuscivano egualmente.
</p>

<p>
Più difficile fu procurarsi l'inchiostro, ma dopo lunghe
ricerche anche quell'ultima difficoltà fu vinta con successo
insperato, e fu ancora la foresta che lo somministrò.
</p>

<p>
In una delle sue escursioni, il signor Albani aveva veduto
parecchi alberi conosciuti sotto il nome <i>eucalyptus microcorys</i>
o di alberi-sevo, così chiamati perchè dopo tagliati
conservano una certa untuosità.
</p>

<p>
Dapprima non vi aveva fatto alcun caso, quantunque non
ignorasse che da quelle piante si estrae un olio essenziale
molto adoperato e ricercato dai verniciatori, ma essendosi
poi rammentato che dalle scheggie di quei tronchi, tenute
immerse un certo tempo, si ricavava del buon inchiostro,
aveva voluto fare la prova.
</p>

<p>
Tagliati alcuni pezzetti li aveva messi in una pentola piena
d'acqua, mettendovi entro un pezzo di ferro e dopo tre giorni
aveva ottenuto un inchiostro nerissimo e di buona qualità,
che scorreva facilmente sulla carta di <i>gluga</i>.
</p>

<p>
Come si vede i naufraghi, mercè la loro instancabile attività,
potevano attendere tranquilli il termine della stagione
delle piogge, senza annoiarsi e senza inquietudini.
</p>

<p>
Quindici giorni dopo però la furia delle piogge era cessata.
Pioveva ancora e con grande violenza, ma ad intervalli
<span class="pagenum" id="Page_179">[179]</span>
e per lo più al mattino e verso sera, in causa dei venti del
sud che accumulavano, in quelle ore, grandi masse di vapori
sopra l'isola.
</p>

<p>
I Robinson decisero di approfittare di quei momenti di
sosta per realizzare il loro grande progetto, ossia di costruirsi
una scialuppa. Non avevano ancora scordata la capsula trovata
nel bosco, nè la colonna di fumo che avevano scorto
dall'alto della montagna e ardevano dal desiderio di conoscere
i misteriosi individui che abitavano le sponde meridionali
dell'isola.
</p>

<p>
Un canotto era necessario, non osando attraversare tutte
le foreste che li dividevano da quelle lontane spiagge, prima
perchè ormai sapevano come fossero popolate da numerose
tigri, poi perchè in caso di pericolo difficilmente avrebbero
potuto ritornare sollecitamente alla loro capanna per difendere
le loro ricchezze radunate con tante fatiche, e portare
soccorso a colui che avrebbe dovuto rimanere a guardia della
possessione.
</p>

<p>
Con una scialuppa a vela, il ritorno invece sarebbe stato
più facile e più pronto.
</p>

<p>
La grande difficoltà stava però nel modo di costruirla. Gli
alberi non mancavano di certo, ma erano gli attrezzi che
scarseggiavano, non possedendo che la scure, la sciabola del
pirata ed alcuni punteruoli per forare, ottenuti colle sbarre
di ferro dei pennoni. Se avessero dovuto scavare un tronco
con quelle sole armi, avrebbero dovuto impiegare dei mesi
e poi, avrebbe resistita la scure, che era già stata mezza
consumata, avendola arrotata almeno venti volte?...
</p>

<p>
— Se adoperassimo il fuoco? — disse il marinaio. — Io so
che gl'isolani del Grand'Oceano non adoperano altro mezzo,
signore.
</p>

<p>
— Ecco un'idea che mi era sfuggita, — disse il veneziano. — Col
fuoco possiamo riuscire, ma è la pianta che
bisognerà trovare.
</p>

<p>
— So dove si trova un <i>durion</i> di dimensioni gigantesche,
signor Albani, — disse il mozzo.
</p>

<p>
<span class="pagenum" id="Page_180">[180]</span>
</p>

<p>
— Purchè non sia molto lontano dalla spiaggia.
</p>

<p>
— A pochi passi; dalla piattaforma possiamo scorgerlo.
</p>

<p>
— Andiamo a vedere.&nbsp;—
</p>

<p>
Uscirono dalla capanna ed il mozzo indicò ai compagni
un albero enorme che si rizzava presso una piccola cala,
situata dietro la caverna marina che aveva servito a loro
di primo rifugio la notte che erano approdati.
</p>

<p>
Quel <i>durion</i> era alto più di quaranta metri ed aveva un
diametro di due e mezzo. Atterrandolo in modo da farlo
cadere verso la sponda, il varo della scialuppa poteva diventare
facile.
</p>

<p>
— Approfittiamo di questo po' di tempo, — disse il veneziano. — Domani
mattina il tronco può essere a terra.
</p>

<p>
Presero la scure e si diressero verso quella piccola insenatura,
la cui sponda scendeva dolcemente verso il mare,
come un piccolo cantiere.
</p>

<p>
Il <i>durion</i> s'alzava proprio sul ciglione della ripa e tagliandolo
o bruciandolo alla base, doveva necessariamente inclinarsi
verso l'acqua.
</p>

<p>
— Ci risparmierà delle lunghe fatiche, — disse il veneziano,
dopo d'aver esaminato il terreno. — Fare scendere in acqua
la scialuppa, sarà cosa facile. Animo, amici, tagliamo alcuni
giovani alberi che poi ci serviranno per far scorrere il tronco
del <i>durion</i>, quando sarà giunto il momento del varo.&nbsp;—
</p>

<p>
Poco lontani dalla spiaggia crescevano alcuni gruppi di
mangostani, alberi che hanno il tronco liscio e perfettamente
rotondo.
</p>

<p>
Ne abbatterono quattro e collocarono i tronchi sulla spiaggia,
ad una distanza di quattro metri l'un dall'altro, poi assalirono
la base dell'albero gigante con grande lena.
</p>

<p>
Era un lavoro aspro e lunghissimo, ma non possedendo una
sega, non avevano la scelta dei mezzi. Se fosse stato secco,
avrebbero potuto accendere un fuoco intorno alla base del colosso,
ma quella corteccia era troppo umida per incendiarsi.
</p>

<p>
Tutto il giorno lavorarono di scure, scambiandosi di mezz'ora
<span class="pagenum" id="Page_181">[181]</span>
in mezz'ora, ma le tenebre calarono senza che fossero
riusciti a tagliare la metà del <i>durion</i>.
</p>

<p>
Avendo però levata tutta intorno la scorza, radunarono
un grande numero di rami secchi e li accesero, sperando
di carbonizzare una parte delle fibre interne, semplificando
il lavoro dell'indomani.
</p>

<p>
Le loro speranze non andarono deluse, poichè all'alba trovarono
il piede del colosso in gran parte carbonizzato. Con
pochi colpi di scure potevano ormai abbatterlo.
</p>

<p>
Premendo a loro di farlo cadere dalla parte del mare e
precisamente sui tronchi dei mangostani, mandarono lo Sciancatello
sul colosso a legare dei <i>rotang</i>, poi mentre il mozzo
vibrava gli ultimi colpi di scure, il veneziano ed il marinaio
si collocarono sulle due sponde della piccola cala, operando
delle vigorose strappate con quelle solidissime fibre
vegetali. Anche il mias li aiutava, mettendo in opera il suo
vigore straordinario.
</p>

<p>
Alle dieci del mattino l'albero gigante, dopo una breve
oscillazione, cadeva con grande fracasso, precipitando sui
tronchi dei mangostani. I suoi immensi rami s'immersero
nelle acque della cala, sollevando una vera ondata.
</p>

<p>
— Hurrà!... hurrà!... — urlarono i due marinai, giocondamente.
</p>

<p>
— Il più è fatto ormai, — disse il signor Albani, che non
era meno lieto dei compagni. — Fra quindici giorni avremo
finalmente anche la scialuppa.&nbsp;—
</p>

<p>
Essendo il tronco lungo quaranta metri, decisero di abbruciarlo
in gran parte, bastando dieci metri per la costruzione
della loro scialuppa.
</p>

<p>
Il mozzo fu incaricato di quel lavoro, operazione facile non
dovendo far altro che raccogliere legna e badare che il
fuoco non si spegnesse. Il marinaio ed il veneziano s'occuparono
della costruzione del galleggiante.
</p>

<p>
Continuando però la stagione delle piogge, furono prima
costretti a innalzare una tettoia per lavorare al coperto. Furono
<span class="pagenum" id="Page_182">[182]</span>
ancora i bambù che fornirono a loro il legname necessario
e di facile lavorazione.
</p>

<p>
Tre giorni dopo, il veneziano ed i suoi compagni si mettevano
al lavoro.
</p>

<p>
Mentre il mozzo manteneva un fuoco infernale attorno al
tronco, carbonizzando lentamente la parte che non era necessaria,
il veneziano ed il marinaio maneggiavano la scure
e la pesante sciabola del pirata, per spianare la parte superiore
del colosso.
</p>

<p>
Ottenuto lo spianamento, ricorsero anche loro al fuoco, accumulando
grandi quantità di carboni accesi, i quali, a poco
a poco, distruggevano le fibre interne del <i>durion</i> che poi venivano
accuratamente livellate.
</p>

<p>
Dodici giorni furono necessarii per scavare l'albero, altri
tre per tagliare la prua e altrettanti per la poppa.
</p>

<p>
Il 28 ottobre collocavano le panchine e l'albero, il 29 il
timone veniva messo a posto, ed il 30, alle dieci del mattino,
la scialuppa veniva varata nella piccola baia, fra gli hurrà
dei due marinai.
</p>

<p>
Quell'imbarcazione misurava nove metri e poteva stazzare
sei tonnellate. Era un po' pesante, ma galleggiava benissimo
e sotto vela doveva filare molto bene.
</p>

<p>
— Diamole un nome, signore, — disse il marinaio, prima
di alzare la vela.
</p>

<p>
— Le daremo un nome che ricordi la nostra patria lontana, — disse
il veneziano.
</p>

<p>
Si levò il cappello di fibre di <i>rotang</i> e con voce commossa
gridò:
</p>

<p>
— Viva la nostra <i>Roma</i>!...
</p>

<p>
— Viva la <i>Roma</i>!... Hurrà!... hurrà!... hurrà!... — urlarono
i marinai, scoprendosi il capo.
</p>

<p>
— Su la vela, — disse Albani. — Alla barra, Piccolo
Tonno.&nbsp;—
</p>

<p>
Il pennone fu issato sull'alberetto, portando in alto la vela,
la quale si gonfiò sotto la brezza del nord-est. Il marinaio
legò la scotta, ed il mozzo mise la barra all'orza.
</p>

<p>
<span class="pagenum" id="Page_183">[183]</span>
</p>

<p>
La <i>Roma</i> virò di bordo sul posto, rasentò la spiaggia a
tribordo, superò la piccola scogliera che si staccava dalla caverna
marina e si slanciò sulle onde, inclinata graziosamente
a babordo.
</p>

<p>
Filava come un uccello marino, balzando leggermente sui
flutti e spezzando le onde spumeggianti. Pareva che avesse
perduta la sua pesantezza e che non trovasse alcuna difficoltà
nelle brusche virate di bordo, che il marinaio ed il mozzo
le facevano fare.
</p>

<p>
Dopo d'aver bordeggiato un po' al largo, i Robinson piegarono
verso l'est volendo visitare quella parte della spiaggia
che si univa alla loro caverna e che non avevano ancora potuto
osservare in causa delle alte rupi, tagliate quasi a picco,
che la difendevano.
</p>

<p>
Essendo il vento favorevolissimo anche pel ritorno, soffiando
da levante, misero la prora verso il sud-est, tenendosi
a breve distanza dalla costa.
</p>

<p>
Numerose scogliere difendevano l'isola da quel lato, alte
assai, sventrate, minate dall'eterna azione dei flutti. Si vedevano
sovente delle caverne marine assai spaziose, entro le
quali si precipitavano, con fragore assordante, le onde e dove
di quando in quando si vedevano uscire dei tentacoli armati
di ventose.
</p>

<p>
Pareva che in quelle nere cavità abbondassero dei grossi
polipi, dei cefalopodi, non però così grandi come quello che
aveva assalito i naufraghi la notte che erano approdati su
quell'isola.
</p>

<p>
Anche i pesci abbondavano e si vedevano a nuotare in
grande numero, attraverso le acque trasparenti e tranquille
dei piccoli seni.
</p>

<p>
Il veneziano che osservava attentamente, vedendo il mozzo
immergere rapidamente un braccio armato di coltello per colpire
una specie di raja col corpo assai appiattito e arrotondato
in forma di disco, colle natatoie pettorali assai ampie
e la coda piatta, che passava presso la poppa, con un grido
lo arrestò.
</p>

<p>
<span class="pagenum" id="Page_184">[184]</span>
</p>

<p>
— Imprudente!...&nbsp;—
</p>

<p>
Il mozzo lo guardò con sorpresa.
</p>

<p>
— Era un bel pesce che avrebbe potuto servirci da cena,
signore, — disse.
</p>

<p>
— Ma che ti avrebbe intorpidito, — rispose Albani. — Le
scariche elettriche di quei pesci sono tutt'altro che piacevoli.
</p>

<p>
— Ma cos'era adunque?...
</p>

<p>
— Una torpedine.
</p>

<p>
— Alla larga, — disse Enrico. — Conosco quei pesci diabolici.
</p>

<p>
— Io non ne ho mai veduti, — disse il mozzo.
</p>

<p>
— Ti dirò allora che posseggono una vera batteria elettrica;
è vero, signor Albani?
</p>

<p>
— Sì, Enrico, una batteria che intorpidisce le membra e
che fa strappare delle urla di dolore a chi riceve la scarica.
</p>

<p>
— Ma io non avevo già intenzione di prendere quel pesce
colle mani, ma di colpirlo col coltello.
</p>

<p>
— Avresti ricevuto egualmente la scossa, ragazzo mio. Quei
pesci possiedono tale potenza fulminante, da comunicarla perfino
alle corde delle reti tenute in mano dai pescatori.
</p>

<p>
Ho veduto una volta dei pescatori a cadere, per aver messo
i piedi su delle sabbie, sotto le quali si erano nascoste le
torpedini.
</p>

<p>
— Ma che posseggano una vera batteria elettrica nel loro
corpo? — chiese il marinaio.
</p>

<p>
— Qualche cosa di simile, Enrico. Il loro apparecchio è
formato da tanti piccoli dischi di una sostanza speciale, semitrasparente,
disposti in pile verticali e racchiusi in vani sovrapposti,
le cui divisioni membranose ricevono una grande
quantità di vasi e di fili nervosi che vanno a terminare alla
superficie dei dischi.
</p>

<p>
— Così armati, quei pesci non si lascieranno certo mangiare
dai loro nemici.
</p>

<p>
— No, poichè possono fulminarli anche ad una certa distanza,
ma dopo la prima scarica perdono gran parte della
loro potenza difensiva e....
</p>

<p>
<span class="pagenum" id="Page_185">[185]</span>
</p>

<p>
— Che cosa?...
</p>

<p>
— Guardate laggiù, presso quella scogliera, — disse Albani,
che si era improvvisamente alzato. — Non scorgete
qualche cosa, che le onde trastullano?
</p>

<p>
— Sì, — dissero i due marinai. — Si direbbe un rottame.
</p>

<p>
— Governa laggiù, Piccolo Tonno, — disse il veneziano.&nbsp;—
</p>

<p>
La scialuppa si scostò dalla spiaggia dirigendosi verso una
massa nerastra, che cozzava contro una fila di scoglietti a
fior d'acqua.
</p>

<p>
Pochi minuti dopo la raggiungeva. Era un rottame, un
pezzo di poppa d'una piccola nave, dipinta di nero, sul cui
fasciame esterno si scorgevano delle lettere biancastre, ma
che ormai l'acqua salata aveva corrose e rese indecifrabili.
</p>

<p>
— Mille terremoti! — esclamò il marinaio. — O io m'inganno
assai o questa è la poppa del <i>tia-kau-ting</i> dei pirati.
</p>

<p>
— Lo credo anch'io, — disse Albani. — Mi ricordo di aver
scorto sulla sua poppa delle lettere e dei fregi bianchi.
</p>

<p>
— Dio ha punito quelle canaglie, signore. Il mare ha inghiottito
tutti.
</p>

<p>
— Lo avevo previsto. Era impossibile che con una nave
così piccola potessero affrontare quel formidabile uragano.
Ora almeno potremo intraprendere il nostro viaggio attorno
all'isola, senza temere un improvviso loro ritorno.&nbsp;—
</p>

<p>
Essendo il sole prossimo al tramonto e temendo che il vento
cambiasse direzione, virarono di bordo e un'ora dopo ritornavano
alla piccola cala.
</p>

<p>
— Siete contenti, amici? — chiese il veneziano, sbarcando.
</p>

<p>
— Così contento, signore, che io non lascierò più quest'isola, — disse
il marinaio.
</p>

<p>
— E nemmeno io, — disse Piccolo Tonno. — Rimarrò qui
per sempre, dovessero venire dieci navi a prendermi. Cosa
manca a noi?... Siamo sbarcati senza un tozzo di pane, ed
ora siamo più felici di un re. Cosa potremmo desiderare
di più?...
</p>

<p>
— È vero, signore; e tutto ciò lo dobbiamo alla vostra
attività e alla vostra scienza, — aggiunse Enrico.
</p>

<p>
<span class="pagenum" id="Page_186">[186]</span>
</p>

<p>
— Grazie, signor Albani: a voi dobbiamo la vita.
</p>

<p>
— Abbracciatemi, amici, — disse il veneziano, commosso.
Sono felice di avervi fatti contenti.&nbsp;—
</p>

<div class="chapter">
<h2 id="cap27"><span class="smcap">Capitolo XXVII</span>
<span class="smaller">Gl'incendiarii della «Liguria»</span></h2>
</div>

<p>
Venti giorni dopo il varo della scialuppa, essendo ormai
cessata la stagione delle piogge, cominciarono i preparativi
della partenza, essendo risoluti ad esplorare le sponde meridionali
dell'isola, per conoscere i misteriosi individui che
abitavano quella parte della loro possessione.
</p>

<p>
Non potendo abbandonare gli animali ed i volatili che si
trovavano nel recinto, nè il campicello che poteva venire saccheggiato
dalle scimmie, avevano deliberato che il mozzo dovesse
rimanere a guardia della capanna. Del resto, il ragazzo
aveva accettato ben volentieri di rimanere a terra in compagnia
di Sciancatello e delle due scimmie, premendogli di
conservare le ricchezze accumulate con tante fatiche.
</p>

<p>
La mattina del 16 novembre, il veneziano ed il marinaio,
dopo d'aver imbarcate delle provviste capaci di nutrirli per
una settimana e di aver abbracciato Piccolo Tonno, salivano
sulla scialuppa.
</p>

<p>
— Ti raccomando la capanna ed i nostri animali, — disse
Albani al ragazzo. — Se il vento ci sarà favorevole, fra quattro
giorni contiamo di essere di ritorno.
</p>

<p>
— Non temete, signore, — rispose il mozzo. — Avrò cura
degli animali e del campicello. Buon viaggio, signore.&nbsp;—
</p>

<p>
La <i>Roma</i> prese il largo e oltrepassata la piccola penisola
che chiudeva la baia verso occidente, virò di bordo costeggiando
l'isola. Il mozzo, dall'alto d'una rupe, con Sciancatello
a fianco, li salutava col cappello di fibre di <i>rotang</i>.
</p>

<p>
Era una splendida mattina: il cielo era purissimo, d'un
<span class="pagenum" id="Page_187">[187]</span>
azzurro profondo, ed il sole splendeva in tutto il suo fulgore,
salendo rapidamente sull'orizzonte.
</p>

<p>
Il mare tranquillissimo, s'increspava appena appena sotto
i soffi regolari del venticello dell'est. Solamente presso le
spiagge si rompevano le onde della risacca, balzando e rimbalzando
e sfasciandosi in una pioggia di pagliuzze d'oro.
</p>

<p>
La scialuppa filava rapidamente, colla vela ben gonfia, tenendosi
a quattrocento metri dalle spiagge, lasciandosi a poppa
una scia biancheggiante e perfetta.
</p>

<p>
Il marinaio si era messo presso la scotta e masticava beatamente
il suo <i>siri</i>, ed il signor Albani si era seduto accanto
alla barra del timone.
</p>

<p>
Le coste dell'isola fuggivano rapidamente, ma i due Robinson
potevano osservarle con loro comodo, mantenendo sempre
la scialuppa a breve distanza. Il signor Albani, che si era
munito di carta e di penna, tracciava le punte, le piccole
baie, le scogliere, dando a tutte un nome.
</p>

<p>
Così aveva notate le baie Aida Maria e Principessa Elena,
i capi Savoia e Piemonte, la punta Ischia, e le scogliere Venezia,
Rialto e Pellestrina.
</p>

<p>
Le coste si mantenevano però sempre assai alte e dirupate,
rendendo difficili gli approdi. Sulle cime i boschi si succedevano
ai boschi con poche interruzioni, prodotte per lo più
da spaccature profonde causate, a quanto pareva, da antichi
torrenti.
</p>

<p>
Si vedevano macchioni di alberi del garofano, di arecche,
di tamarindi, di cocchi bellissimi, di goiani, di mangostani,
di cedri selvatici; enormi alberi della canfora le cui esalazioni
giungevano perfino alla scialuppa, di <i>durion</i> altissimi
e di bambù smisurati.
</p>

<p>
Grande numero di uccelli volteggiavano sulle sponde, sulle
scogliere e sopra quei macchioni si vedevano bande di pappagalli
d'ogni colore, di loris rossi ma colla gola nera, di
cacatoe nere e bianche, di terenguloni col dorso color di smeraldo,
la coda azzurra ed il ventre giallo dorato; di rondini
salangane, leggiadri uccelli di mare color turchino metallico
<span class="pagenum" id="Page_188">[188]</span>
sopra e nero lucentissimo sotto; di splendidi fagiani, di epimachi
reali neri, turchini, verdi e rossi, e di alcioni i quali
volteggiavano superbamente sopra la superficie del mare.
</p>

<p>
Verso il mezzodì, nel momento che stavano rosicchiando
alcuni biscotti, i due Robinson scorsero, in fondo ad una baia
dalle sponde tagliate a picco, degli alberi così enormi, da
strappare a entrambi delle esclamazioni di sorpresa.
</p>

<p>
Erano alti più di cento metri e così grossi che otto uomini
non sarebbero stati capaci di abbracciarli. Rassomigliavano
alle querci giganti della California, ma portavano dei fiori
rossi, molto larghi, i quali tramandavano un profumo così
acuto che si espandeva per parecchie centinaia di metri sul
mare.
</p>

<p>
— Cosa sono? — chiese il marinaio.
</p>

<p>
— Non lo saprei, — disse Albani, — ma somigliano a certi
alberi scoperti ultimamente nell'isola di Formosa.
</p>

<p>
— Quei colossi devono avere un bel numero di anni.
</p>

<p>
— Certo, Enrico.
</p>

<p>
— Ditemi, signore, vivono molto gli alberi?
</p>

<p>
— Delle migliaia d'anni, taluni.
</p>

<p>
— Delle migliaia d'anni!... Volete burlarvi di me, signore?...
</p>

<p>
— Niente affatto. Si sa che gli ontani, per esempio, vivono in
media 360 anni, l'edera 450, gl'ippocastani 600, gli ulivi 700,
i cedri 850, e le quercie perfino 1500.
</p>

<p>
— Fulmini!... Millecinquecento anni!...
</p>

<p>
— Oh ma vi sono delle piante che hanno l'esistenza ben
più lunga. Gli annali botanici ricordano dei tigli di 2000 anni,
dei castagni e dei platani di 1200 anni e anche dei rosai celebri
che varcarono i dieci secoli. Gli alberi che hanno maggior
durata sarebbero invece i baobab, alberi enormi che
crescono in Africa e se ne sono veduti alcuni, ai quali i botanici
non hanno esitato a dare sessanta secoli di vita.
</p>

<p>
— Seimila anni!...
</p>

<p>
— Sì, Enrico.
</p>

<p>
— E gli animali che campano di più, quali sarebbero?
</p>

<p>
— Le tartarughe giganti dell'Imalaya.
</p>

<p>
<span class="pagenum" id="Page_189">[189]</span>
</p>

<p>
— Credevo che fossero gli elefanti.
</p>

<p>
— No, poichè quelle tartarughe possono campare cinque
o seicento anni.
</p>

<p>
— Che bella esistenza!...
</p>

<p>
— Forse non tanto bella, poichè quelle testuggini, rinchiuse
nelle loro rocce, passano degli anni interi in una specie di
torpore. Bada alla vela, Enrico: vi sono delle scogliere subacquee
dinanzi a noi e dobbiamo evitarle con cura.&nbsp;—
</p>

<p>
Infatti dinanzi alla scialuppa si vedevano emergere, attraverso
l'acqua profonda ma trasparente, delle punte grigiastre
le quali avevano delle ramificazioni strane. Alcuni di quegli
scoglietti erano rotondi ma altri, che si trovavano ad una
profondità maggiore, rassomigliavano a tronchi sostenenti
dei rami, i quali si allungavano assai in varie direzioni.
</p>

<p>
— Sono scogli coralliferi, — disse Albani, che li osservava
con viva curiosità. — Sono in lavorazione e fra pochi anni
e forse prima, tutti quei rami giungeranno a fior d'acqua.
</p>

<p>
— Ma sono coralli vivi? — chiese il marinaio, stupito.
</p>

<p>
— Vivi, Enrico: guarda all'estremità di quei rami: cosa
vedi?...
</p>

<p>
— Ma.... non saprei; come dei fiorellini.
</p>

<p>
— Sono gruppi di polipi corallini.
</p>

<p>
— Ma come fanno quei molluschi, che mi dissero essere
gelatinosi e piccolissimi, a costruire questi scogli che sembrano
di granito?
</p>

<p>
— È una cosa facilissima a spiegarsi. Un giorno qualunque,
alla profondità di quaranta o cinquanta metri, si fissa
un polipo corallino. Si nutre, cresce, mette dei rami come
una pianta e produce delle uova le quali si fissano, dopo un
certo tempo, a breve distanza. Nascono altri polipi, crescono
e cominciano anche loro a ramificare.
</p>

<p>
La piccola colonia a poco a poco ingrandisce, s'intreccia
e forma dapprima un banco rudimentale che gl'indigeni chiamano
ordinariamente <i>focaccie di corallo</i>.
</p>

<p>
Su quel banco spuntano migliaia di altre gemme, migliaia
di altri rami che poi si solidificano e s'innalzano, s'allargano
<span class="pagenum" id="Page_190">[190]</span>
e continuano a intrecciarsi finchè giungono a fior
d'acqua. Solamente allora le costruzioni cessano, poichè i
polipi rifuggono dalla luce del sole, ma se non s'innalzano
più, continuano però ad allargarsi.
</p>

<p>
Le onde spezzano sovente quei coralli, ma quei guasti sono
tosto riparati, anzi i detriti corallini servono a rinforzare, a
cementare sempre più ed a rialzare il banco. Ecco adunque
lo scoglio costruito, scoglio che col tempo, continuando il
lavoro dei polipi, può diventare un'isola.
</p>

<p>
— Il corallo che serve di base alle isole costruite dai polipi,
è eguale a quello che noi peschiamo sulle coste della
Sicilia, della Sardegna e dell'Algeria?
</p>

<p>
— No, Enrico, il corallo nobile che ha quella bella tinta rosea
o rossa non si trova che nel nostro Mediterraneo. I nostri
polipai sono di specie un po' diversa e le piante sono rivestite
da una specie di membrana con fiori da cui escono i polipetti.
</p>

<p>
— Ma da cosa derivano quelle belle tinte rosse?...
</p>

<p>
— Una volta si credeva che la tinta provenisse dall'ossido
di ferro, ma ora si sa invece che la si deve ad una particolarità
di polipi.
</p>

<p>
— E la nostra isola, credete che sia stata costruita dai
polipi coralliferi?
</p>

<p>
— No, Enrico.... ma.... guarda lassù!...
</p>

<p>
— Dove? — chiese il marinaio.
</p>

<p>
— Su quella rupe.&nbsp;—
</p>

<p>
Il marinaio guardò nella direzione indicata e non senza
una viva sorpresa, scorse una pertica altissima, sulla quale
ondeggiava uno straccio bianco.
</p>

<p>
— Un segnale?... — chiese egli.
</p>

<p>
— Così sembra, — rispose il veneziano, cacciando la ribolla
del timone all'orza.
</p>

<p>
— Ma collocato lassù da chi?...
</p>

<p>
— Forse dagli individui che hanno perduto quella capsula.
</p>

<p>
— Ma allora devono essere marinai; dei selvaggi non avrebbero
innalzato quel segnale di soccorso.
</p>

<p>
— Lo credo anch'io, Enrico.
</p>

<p>
<span class="pagenum" id="Page_191">[191]</span>
</p>

<p>
— Che ci sia qualche carta, ai piedi di quell'albero?...
</p>

<p>
— È precisamente per accertarmi di ciò, che dirigo la
scialuppa verso quella rupe.
</p>

<p>
— Forse sapremo chi sono quegli uomini, signore, — disse
il marinaio.
</p>

<p>
— Speriamolo.&nbsp;—
</p>

<p>
Virarono di bordo e diressero la scialuppa verso la sponda.
In quel punto la costa si ripiegava formando una profonda
insenatura, chiusa all'estremità da una grande rupe che si
innalzava per ottanta o novanta metri.
</p>

<p>
Tutto il ciglione dell'alta spiaggia era coperto d'alberi,
sopra i quali si vedevano svolazzare grandi stormi di anhinga,
uccelli che hanno il collo così lungo che valsero a loro il nome
di uccelli serpenti, sormontato da una testa piccola, affilata,
cilindrica, con un becco acuto e diritto.
</p>

<p>
Questi volatili sono valenti nuotatori, avendo i piedi palmati,
ma a terra si trascinano penosamente. Diffidenti assai,
non meritano un colpo di fucile, poichè la loro carne è detestabile
come quella dei cormorani.
</p>

<p>
Arenata la scialuppa su di un piccolo banco di sabbia, il
signor Albani ed il marinaio si misero a scalare la rupe,
aggrappandosi ai <i>rotang</i> che pendevano dall'alto e puntando
i piedi nelle fessure.
</p>

<p>
In dieci minuti si trovarono sulla cima, dinanzi a quella specie
d'albero sormontato dallo straccio. Un cumulo di sassi s'innalzava
presso la base e pareva che nascondesse qualche cosa.
</p>

<p>
— Vi è qualche documento lì sotto, — disse il veneziano.&nbsp;—
</p>

<p>
Con una scossa fece crollare quel cumulo ed ai loro occhi
apparve una bottiglia, sulla quale stava scritto in lettere
dorate:
</p>

<p class="center">
«<span class="smcap">Marsala-Palermo</span>»
</p>

<p>
I due Robinson si guardarono in viso l'un l'altro, colla
più grande sorpresa.
</p>

<p>
— Marsala! — esclamò Albani. — Che questa bottiglia
abbia appartenuto ad una nave italiana?...
</p>

<p>
<span class="pagenum" id="Page_192">[192]</span>
</p>

<p>
— Guardate se contiene qualche documento, signore, — disse
il marinaio, che pareva in preda ad una viva emozione.&nbsp;—
</p>

<p>
Il veneziano l'alzò esponendola contro i raggi del sole e
vide nell'interno un pezzo di carta.
</p>

<p>
Spezzò il vetro, s'impadronì del documento, lo spiegò e
lesse queste righe, tracciate con una matita:
</p>

<p>
«<i>Harry Tompson e Marino Novelli-naufragati il 6 settembre
1840-punta meridionale dell'isola.</i>»
</p>

<p>
Due grida irruppero dalle labbra dei Robinson, una di sorpresa,
ma l'altra feroce.
</p>

<p>
— I maltesi!... — aveva esclamato il veneziano.
</p>

<p>
— I traditori!... — aveva urlato il marinaio, con intraducibile
accento d'odio. — Andrò a ucciderli!...&nbsp;—
</p>

<div class="chapter">
<h2 id="cap28"><span class="smcap">Capitolo XXVIII</span>
<span class="smaller">Una triste scoperta</span></h2>
</div>

<p>
In seguito a quali vicende i due maltesi, che erano fuggiti
su una scialuppa pochi istanti prima che il fuoco scoppiasse
a bordo della <i>Liguria</i>, erano tornati indietro, mentre parevano
diretti verso le coste settentrionali del Borneo?...
</p>

<p>
Erano stati respinti da una tempesta o dopo d'aver errato
tredici giorni per l'ampio mare di Sulu, a corto di viveri
e forse senz'acqua, erano tornati verso il nord per cercare
di approdare su qualche isola dell'Arcipelago?...
</p>

<p>
Comunque fosse, ormai i Robinson sapevano chi erano gli
individui che abitavano le sponde meridionali dell'isola e
sapevano ormai con quali individui, forse ancora pericolosi,
avevano da fare.
</p>

<p>
— I traditori!... — aveva esclamato il marinaio, con voce
rauca!... — Andrò a ucciderli!&nbsp;—
</p>

<p>
Il signor Albani nulla aveva risposto a quella fiera minaccia
che tradiva l'odio nutrito dal marinaio verso gli autori,
<span class="pagenum" id="Page_193">[193]</span>
forse volontarii, della tremenda catastrofe. Si era limitato
ad incrociare le braccia sul petto, guardando tranquillamente
il viso del genovese, ancora alterato da una collera selvaggia.
</p>

<div class="figcenter"><a id="fill-192a"></a>
  <img src="images/ill-192a.jpg" alt="" />
<p class="caption">— Giù un sorso, — continuò il marinaio, porgendogli una fiaschetta.... (Pag. <a href="#Page_200">200</a>).</p>
</div>

<p>
— Imbarchiamoci, signore, — disse Enrico. — Andremo a
vendicare le vittime della <i>Liguria</i>.&nbsp;—
</p>

<p>
Il signor Albani non si mosse. Forse nel suo cuore, in
quel momento, si combatteva un'aspra battaglia fra il desiderio
di tutto obliare e quello di seguire la legittima collera
del vendicativo marinaio.
</p>

<p>
— No, Enrico, — disse ad un tratto. — Il sole sta per
tramontare e non conosciamo questi paraggi, che possono
nascondere delle scogliere pericolose alla nostra scialuppa.
</p>

<p>
— Ci terremo lontani dalle sponde, signore.
</p>

<p>
— Non abbiamo nessuna fretta e possiamo accamparci su
questa rupe.
</p>

<p>
— La fretta l'ho io, signor Albani. Li sorprenderemo nel
sonno, i due miserabili, e li uccideremo.
</p>

<p>
— Non dobbiamo erigerci a giustizieri, noi, Enrico.
</p>

<p>
— Vorreste lasciarli vivere ancora?...
</p>

<p>
— La sventura li avrà domati.
</p>

<p>
— Hanno fatto saltare la nave, signore.
</p>

<p>
— Forse c'inganniamo. Chissà, l'incendio può averlo prodotto
il caso.
</p>

<p>
— Ah!... no, non perdonerò mai a loro!...
</p>

<p>
— Perdono io.
</p>

<p>
— Voi!...
</p>

<p>
— Sì, Enrico. Io non permetterò che i Robinson italiani,
macchino la loro isola con un delitto. No, amico mio, siamo
generosi e cerchiamo invece di unire i nostri sforzi a quelli
di loro pel bene di tutti.
</p>

<p>
— Ma.... signor Albani....
</p>

<p>
— Se sono colpevoli, penserà Dio a punirli.
</p>

<p>
— E sia, — disse il marinaio, — ma prima udranno se la
mia voce tuonerà contro le loro infamie.
</p>

<p>
— Va' a legare il canotto, mentre io improvviserò un ricovero.
</p>

<p>
<span class="pagenum" id="Page_194">[194]</span>
</p>

<p>
— Siete deciso ad accamparvi su questa rupe?
</p>

<p>
— Non è prudenza avventurarci su queste sponde che
noi non conosciamo e che possono nascondere delle scogliere
subacquee pericolose. All'alba spiegheremo le vele
ed a mezzodì toccheremo di certo le coste meridionali dell'isola.&nbsp;—
</p>

<p>
Il marinaio, che pareva avesse spenti i suoi propositi di
vendetta, scese la rupe e andò a legare la scialuppa onde
impedire al flusso di portarla al largo, mentre il signor Albani,
tagliate alcune foglie di arecche e alcuni rami, improvvisava
un riparo.
</p>

<p>
Cenato con una kakatoa nera arrostita al mattino e con
pochi biscotti, si misero accanto le cerbottane e s'addormentarono,
certi di non venire disturbati su quell'alta rupe che
era quasi tagliata a picco.
</p>

<p>
La notte fu tranquilla. Furono svegliati parecchie volte
dalle grida rauche delle tigri, ma nessuno di quei pericolosi
animali osò scalare la grande rupe.
</p>

<p>
All'alba i due Robinson si rimettevano in viaggio, con
una fresca brezza che soffiava dal nord al nord-ovest.
</p>

<p>
Il tempo si manteneva splendido ed il mare tranquillo e
solamente presso le sponde, la risacca lo sconvolgeva fortemente,
in causa forse della grande profondità dell'acqua e
della ripidità delle coste.
</p>

<p>
L'isola cominciava ormai a ripiegare verso il sud-est, ma
senza baie e senza sporgenze. La grande montagna che dominava
quel lembo di terra perduta nel mare di Sulu, era
già molto lontana.
</p>

<p>
Fra breve la scialuppa doveva girare l'estrema punta meridionale,
la quale si allungava in forma d'una penisola piuttosto
stretta e molto bassa, poichè quando le foreste mostravano
delle aperture, il marinaio, tenendosi ritto sul banco,
riusciva a scorgere il mare delle coste orientali.
</p>

<p>
Verso le dieci, il signor Albani additava una lunga scogliera,
e sulla spiaggia un'altra pertica sulla cui cima si agitava
uno straccio.
</p>

<p>
<span class="pagenum" id="Page_195">[195]</span>
</p>

<p>
— Devono avere laggiù la loro capanna, — disse il veneziano. — Quella
punta è la più meridionale dell'isola.
</p>

<p>
— Ah! sono laggiù, — disse il marinaio, aggrottando la
fronte. — Canaglie!... Sono curioso di vedere quale cera assumeranno
vedendo le loro vittime.
</p>

<p>
— L'isolamento e la lotta per l'esistenza li avranno domati,
Enrico.
</p>

<p>
— Non lascierò la mia cerbottana però, e al primo atto
offensivo, vi giuro, signor Albani, che invierò due frecce avvelenate
a quei traditori.&nbsp;—
</p>

<p>
La scialuppa fu diretta verso quel segnale, il quale sorgeva
a fianco d'un fitto macchione di alberi altissimi. I due
naufraghi aguzzavano gli sguardi sperando di veder apparire
sulla spiaggia i due traditori, ma invano.
</p>

<p>
Solamente degli anhinga stavano appollaiati sulle scogliere,
come uccelli che nulla hanno da temere.
</p>

<p>
— Che se ne siano andati? — disse il marinaio. — Se quei
volatili, che sono ordinariamente così diffidenti, rimangono
là, vuol dire che non ci sono abitanti su quella costa.
</p>

<p>
— Lo sapremo presto, — rispose il veneziano, che pareva
un po' contrariato.
</p>

<p>
In pochi minuti la scialuppa superò la distanza e si
arenò entro un piccolo seno riparato da una scogliera corallifera
</p>

<p>
La legarono ad una punta rocciosa, s'armarono delle cerbottane,
non sapendo quale accoglienza avrebbero potuto ricevere
e sbarcarono. Le prime cose che caddero sotto i loro
sguardi, furono i rottami d'una scialuppa: un pezzo di poppa,
un pezzo di chiglia e un pezzo di fasciame su cui stava ancora
dipinto, in lettere rosse: <i>Liguria-Genova</i>.
</p>

<p>
— Sono adunque naufragati? — si chiese il veneziano.
</p>

<p>
— Così deve essere, — rispose il marinaio. — Le onde
hanno infranto la loro scialuppa contro queste scogliere. Dio
li ha puniti.
</p>

<p>
— Ma dove sarà la loro capanna?...
</p>

<p>
— Forse dietro quella macchia.&nbsp;—
</p>

<p>
<span class="pagenum" id="Page_196">[196]</span>
</p>

<p>
Salirono la sponda e s'internarono nella macchia, procedendo
con precauzione e senza far rumore. Fatti pochi passi,
si trovarono dinanzi ad una casupola col tetto semi-sfondato,
costruita con rami d'albero e cinta da una piccola palizzata
di bambù.
</p>

<p>
All'intorno si vedevano delle penne di uccelli, dei tizzoni
semi-spenti, dei pezzi di bottiglie e degli stracci. Un odore
acre, insopportabile, usciva da quella piccola costruzione.
</p>

<p>
— Vi è qualche cosa che imputridisce là dentro, — disse
il marinaio, arrestandosi.
</p>

<p>
— È odore di carne corrotta, — disse il veneziano, impallidendo. — Che
i due naufraghi siano morti?...
</p>

<p>
— O che si siano uccisi?... È odore di morto.
</p>

<p>
— Andiamo innanzi, Enrico.
</p>

<p>
— Proviamo a chiamarli prima. Ohe!.. Marino!.. Harry!..&nbsp;—
</p>

<p>
Nessuno rispose alla chiamata. Invece uscirono parecchi
strani animaletti somiglianti ai ricci, ma più grandi, col
corpo irto di aculei, ma col muso lungo e sottile, con una
bocca piccolissima munita di certe lamine cornee e le zampe
armate di artigli.
</p>

<p>
— Cosa sono? — chiese il marinaio, balzando indietro.
</p>

<p>
— Echidnei, — rispose il veneziano. — Sono i più strani
animali che esistano, e si ignora ancora il loro modo di generare
essendo conformati più come gli uccelli, che come gli
animali.
</p>

<p>
— Sono pericolosi?...
</p>

<p>
— No, poichè non possono nemmeno mordere. Andiamo
avanti, Enrico.&nbsp;—
</p>

<p>
Malgrado l'orribile fetore che usciva, i due Robinson entrarono
nella catapecchia, ma subito si arrestarono, soffocando
un grido d'orrore.
</p>

<p>
Colà, disteso su di un mucchio di foglie secche, stava un
uomo coi lineamenti spaventosamente alterati, magro come
un fakiro indiano, col petto ossuto semi-nudo, le mani contratte
convulsivamente, e già in piena putrefazione.
</p>

<p>
Intorno a lui vi erano un fucile, una scatola che doveva
<span class="pagenum" id="Page_197">[197]</span>
aver contenuto della polvere, gli avanzi di un pesce e alcuni
stracci.
</p>

<p>
Un solo sguardo, bastò ai due Robinson per riconoscere
quell'uomo.
</p>

<p>
— Harry!... — esclamarono.
</p>

<p>
— Morto, — disse il marinaio. — Forse assassinato dal
suo compagno.
</p>

<p>
— No, — disse Albani. — Non vedo alcuna ferita su di lui.
</p>

<p>
— Ucciso da qualche male, forse?&nbsp;—
</p>

<p>
Il veneziano, invece di rispondere, si curvò sugli avanzi di
quel pesce.
</p>

<p>
— La giustizia di Dio lo ha punito, — mormorò.&nbsp;—
</p>

<p>
Raccolse il fucile, osservò la scatola per vedere se conteneva
ancora della polvere, ma la rigettò via essendosi accorto
che era vuota, poi uscì rapidamente seguito dal marinaio.
</p>

<p>
— Cerchiamo Marino, — disse. — Se ha mangiato quel
pesce, non deve essere andato molto lontano.
</p>

<p>
— Quel pesce?... Ma cosa è accaduto, signore? — chiese
Enrico.
</p>

<p>
— Quel disgraziato Harry è morto avvelenato.
</p>

<p>
— In quale modo?...
</p>

<p>
— Ha mangiato un tetrodone.
</p>

<p>
— Non vi comprendo.
</p>

<p>
— È un pesce velenosissimo. Forse quei due naufraghi,
che devono aver sofferto delle lunghe privazioni dopo d'aver
esaurite le loro munizioni, a giudicarlo dalla magrezza spaventosa
di Harry, hanno pescato dei tetrodoni e si sono avvelenati.
</p>

<p>
— Ma sono pericolosi quei pesci?...
</p>

<p>
— Sì, Enrico. In questi mari, come pure in quelli dell'Australia
e nell'Oceano Pacifico, vi sono alcuni pesci che non
si possono mangiare senza pericolo. Quiros e Cook, i due
grandi navigatori, per poco non morirono avendo mangiato
certi pesci somiglianti agli spari e gl'isolani di queste regioni
sanno che i tetrodoni sono velenosissimi.
</p>

<p>
<span class="pagenum" id="Page_198">[198]</span>
</p>

<p>
— Ma Marino?...
</p>

<p>
— O è fuggito vedendo morire il suo compagno, od è caduto
nella foresta.
</p>

<p>
— Lasciamo che le tigri se lo mangino e ritorniamo alla
nostra capanna. Sono inquieto per Piccolo Tonno.
</p>

<p>
— No, Enrico, dobbiamo prima assicurarci della sorte di
Marino.
</p>

<p>
— Ma forse le tigri avranno divorato il suo cadavere.
</p>

<p>
— Sarà rimasto il fucile.
</p>

<p>
— Credete che questi furfanti abbiano esaurite le munizioni?
</p>

<p>
— Ne sono certo. Devono essere fuggiti con poche cariche.
</p>

<p>
— E si saranno trovati presto alle prese colla fame, mentre
noi, sbarcati senz'armi, senza nulla, nuotiamo nell'abbondanza
per merito tutto vostro, poichè senza di voi, io e Piccolo
Tonno ci saremmo ben presto trovati nelle istesse condizioni
dei due maltesi. Pure in quest'isola abbondano gli
alberi fruttiferi, e per due marinai non doveva essere difficile
procurarsi dei mangostani, dei durion, delle noci di
cocco, ecc.
</p>

<p>
— E credi tu che le frutte possano bastare, Enrico?... Per
alcuni giorni sì, ma poi le forze se ne vanno se non si mangiano
delle materie fecolose o della carne. Chissà quali scorpacciate
di frutta avranno fatte quei due disgraziati per ingannare
la fame insaziabile che li rodeva, ma hai veduto in
quale stato abbiamo trovato Harry e.... To'!... Cos'è questo?&nbsp;—
</p>

<p>
Si era curvato lestamente e si era impadronito d'una scatoletta
che si trovava semi-nascosta fra le foglie secche.
</p>

<p>
— Una scatola da capsule vuota, — disse. — Questa è prova
che le loro munizioni sono state esaurite.
</p>

<p>
— Zitto, signore.
</p>

<p>
— Cos'hai?...
</p>

<p>
— Guardate!...
</p>

<p>
— Dove?...
</p>

<p>
— Lassù, su quell'altura!... È lui!...&nbsp;—
</p>

<div class="chapter">
<p>
<span class="pagenum" id="Page_199">[199]</span>
</p>

<h2 id="cap29"><span class="smcap">Capitolo XXIX</span>
<span class="smaller">Il maltese</span></h2>
</div>

<p>
Erano allora usciti dal macchione che copriva quella penisoletta,
formante il limite estremo della costa meridionale.
</p>

<p>
Il terreno saliva dolcemente formando una specie di collina
ingombra di gruppi di arecche, di banani selvatici, di
cespugli e di rotang i quali si allungavano sul pendio in
forma di smisurati serpenti.
</p>

<p>
Un uomo saliva penosamente l'altura, appoggiandosi ad
un bastone. Poteva avere trent'anni: era di statura alta, ma
magro al punto che le sue vesti stracciate gli danzavano attorno
le membra ischeletrite.
</p>

<p>
I suoi capelli e la sua barba incolta e nerissima, gli davano
un aspetto poco rassicurante, selvaggio.
</p>

<p>
— È lui, Marino! — ripetè il marinaio.
</p>

<p>
— In quello stato!... — esclamò Albani, con voce commossa. — Se
tardavamo a rintracciarlo, non avremmo trovato
che un cadavere.
</p>

<p>
— Ehi, Marino! — gridò il marinaio, che pareva avesse
dimenticato completamente i suoi propositi di vendetta.
</p>

<p>
Il maltese udendosi chiamare per nome si arrestò di
botto, girando intorno uno sguardo smarrito, poi facendo
uno sforzo supremo cercò di affrettare il passo, come se volesse
fuggire.
</p>

<p>
— Fermati, disgraziato, — gridò il veneziano. — Non ti
vogliamo fare alcun male.&nbsp;—
</p>

<p>
Il naufrago però pareva che non lo udisse. S'aggrappava
ai cespugli, agli sterpi, ai sassi e continuava a fuggire verso
la sommità del colle. Doveva però essere esausto di forze,
poichè traballava ad ogni passo e sembrava che dovesse cadere
per non più rialzarsi.
</p>

<p>
I due Robinson si erano messi a inseguirlo, scalando rapidamente
le rupi e intimandogli di fermarsi, ma senza buon
<span class="pagenum" id="Page_200">[200]</span>
esito. Una paura invincibile doveva aver invaso il maltese,
il quale ormai doveva aver riconosciuto i suoi inseguitori.
</p>

<p>
Ad un tratto però, dopo d'aver superata una rupe, le forze
bruscamente lo abbandonarono e cadde in mezzo ad un cespuglio,
senz'essere più capace di risollevarsi.
</p>

<p>
Albani ed il marinaio in pochi salti lo raggiunsero.
</p>

<p>
— Disgraziato, dove volevi fuggire? — gli chiese il primo.
</p>

<p>
Il maltese aprì due occhi semi-spenti e disse con voce
rauca:
</p>

<p>
— I vendicatori!... Tanto meglio: sarà finita.
</p>

<p>
— No, i vendicatori, — disse Albani. — Non spetta a noi
vendicare le vittime della <i>Liguria</i> da voi incendiata.&nbsp;—
</p>

<p>
Nell'udire quelle parole, un lampo aveva illuminato gli
sguardi del maltese.
</p>

<p>
— Incendiata!... — esclamò. — Da chi incendiata?...
</p>

<p>
Poi fissando uno sguardo bestiale sulle loro tasche che apparivano
gonfie, mormorò con voce semi-spenta:
</p>

<p>
— Muoio di fame!&nbsp;—
</p>

<p>
Il marinaio si sentì toccare il cuore da quella domanda.
Prese una manata di biscotti e glieli porse, dicendogli con
una certa emozione, che invano cercava di nascondere:
</p>

<p>
— Prendi, camerata.&nbsp;—
</p>

<p>
Il maltese si gettò su quei biscotti coll'avidità d'un lupo
a digiuno da tre settimane, stritolandoli voracemente.
</p>

<p>
— Giù un sorso, — continuò il marinaio, porgendogli una
fiaschetta di bambù piena di succo fermentato dell'arenga
saccarifera. — Ti farà bene, camerata.&nbsp;—
</p>

<p>
Il naufrago ingollò il contenuto, poi restituì la fiaschetta
dicendo:
</p>

<p>
— Grazie, Enrico: ecco come voi pagate le canaglie della
mia specie!
</p>

<p>
— Lascia andare: noi abbiamo dimenticato tutto, è vero,
signor Albani?...
</p>

<p>
— Sì, — rispose il veneziano.
</p>

<p>
Il maltese li guardò a lungo, mentre i suoi occhi incavati
si riempivano a poco a poco di lagrime.
</p>

<p>
<span class="pagenum" id="Page_201">[201]</span>
</p>

<p>
— Ma è vero che la <i>Liguria</i> è stata incendiata? — chiese
egli, con un singhiozzo.
</p>

<p>
— Sì, — rispose Albani con voce grave. — Voi avete commessa
un'infamia che ha costato la vita a quasi tutto l'equipaggio.
</p>

<p>
— Ma no, signore! — esclamò il maltese. — Harry mi
aveva giurato d'aver dato fuoco a pochi stracci imbevuti di
petrolio per spaventare l'equipaggio e impedirgli di darci
la caccia.
</p>

<p>
— Ed invece aveva dato fuoco alla dispensa per scatenare
un incendio tremendo e far saltare la nave.
</p>

<p>
— Allora quell'infame ha mentito!... Signor Albani, Enrico,
vi giuro sulla memoria di mia madre che io non ho
acceso quel fuoco e che Harry mi aveva ingannato. Ma....
e così.... è saltata la <i>Liguria?</i>...
</p>

<p>
— Con tutto l'equipaggio.
</p>

<p>
— Allora appiccatemi: voi ne avete il diritto.
</p>

<p>
— No, la terra dei Robinson italiani non si macchierà d'un
delitto: ti portiamo il perdono.&nbsp;—
</p>

<p>
Il maltese si era precipitato alle loro ginocchia, piangendo.
Il marinaio ed il veneziano lo rialzarono dicendo:
</p>

<p>
— Non se ne parli più; tutto è dimenticato.
</p>

<p>
— Grazie, signori: io sarò, d'ora innanzi, il vostro schiavo.
</p>

<p>
— No, schiavo, ma nostro amico. Seguici alla scialuppa.
</p>

<p>
— No per di là, — disse il maltese con terrore, vedendo
il veneziano scendere in direzione della capanna. — Là vi
è Harry.
</p>

<p>
— Lo abbiamo veduto. Dimmi: è molto tempo che è morto?
</p>

<p>
— Sette giorni, signore.
</p>

<p>
— In quale modo?
</p>

<p>
— Mangiando un pesce.
</p>

<p>
— Lo avevo sospettato.
</p>

<p>
— Io mi ero recato nella foresta per cercare delle frutta,
non avendo ormai più nulla da porre sotto i denti, e Harry
si era recato alla spiaggia per cercare delle ostriche. Quando
ritornai, lo vidi rotolarsi per terra in preda a dolori atroci.
</p>

<p>
<span class="pagenum" id="Page_202">[202]</span>
</p>

<p>
Credetti dapprima che fosse stato morsicato da un serpente
velenoso, ma alla mia domanda m'indicò gli avanzi d'un
pesce che aveva arrostito a poi mangiato.
</p>

<p>
Cercai di calmare i suoi dolori, facendo bollire in una scatola
di latta delle erbe che credevo medicinali, ma tre ore
dopo il disgraziato aveva cessato di vivere.
</p>

<p>
Allora mi prese una paura invincibile e fuggii su questa
collina. Erano sette giorni che io erravo fra queste macchie
come una belva feroce, sfinito dalla fame, senza aver più il
coraggio di scendere alla capanna.
</p>

<p>
Abbiamo sofferto, sapete, signore: voi vedete in quale stato
miserando io sono ridotto. Sono pelle ed ossa.&nbsp;—
</p>

<p>
— Ma non vi eravate diretti verso le coste del Borneo?
</p>

<p>
— È vero, signore, ma non possedendo alcuna bussola e
temendo di smarrirci sempre più, ritornammo al nord sperando
di raggiungere l'Arcipelago di Sulu, finchè una notte
naufragammo su queste coste.
</p>

<p>
La scialuppa si era sfasciata contro le scogliere ed a grande
fatica potemmo toccare terra con un fucile, trenta cariche e
alcune bottiglie di Marsala.
</p>

<p>
Finchè avemmo polvere e palle potemmo vivere alla meglio
abbattendo degli uccelli, ma quando terminammo le munizioni
ci trovammo ben presto alle prese colla fame. Le frutta
della foresta non erano sufficienti a mantenerci in forze e soffrimmo
dei digiuni tremendi che ci ridussero a scheletri viventi.
</p>

<p>
— Una domanda.
</p>

<p>
— Parlate, signore.
</p>

<p>
— Sapevi che noi eravamo qui?...
</p>

<p>
— Sì, — rispose il maltese. — Avevamo intrapreso un viaggio
nell'interno dell'isola sperando di trovare degli indigeni,
ed un giorno vi scorgemmo mentre stavate coltivando
un campicello.
</p>

<p>
— E perchè non siete venuti a chiedere ospitalità?
</p>

<p>
— Per paura di venire presi e appiccati, come ne avreste
avuto il diritto. Ma.... avevamo anche veduto il Piccolo Tonno;
è rimasto nella scialuppa forse?...
</p>

<p>
<span class="pagenum" id="Page_203">[203]</span>
</p>

<p>
— No, alla capanna.
</p>

<p>
— Una capanna, un campicello, una scialuppa, un recinto
con degli animali, delle scimmie!... Ah!... Quanto v'invidiavamo,
signor Albani!... Voi in mezzo all'abbondanza e
noi morenti di fame. Oh!... l'abbiamo espiato il nostro delitto,
credetelo.
</p>

<p>
— Non avrai più nulla da invidiarci, Marino. D'ora innanzi
farai parte della nostra famiglia e tutti lavoreremo
pel benessere della nostra piccola colonia. Alla scialuppa,
Enrico: più nulla abbiamo da fare qui.&nbsp;—
</p>

<p>
Scesero la collina e aprendosi un passaggio attraverso alla
foresta, giunsero sulla spiaggia che percorsero fino alla piccola
baia, presso la quale stava legata la scialuppa.
</p>

<p>
Volsero un ultimo sguardo alla catapecchia sotto la quale
il maltese Harry dormiva l'eterno sonno, spiegarono la vela
e presero frettolosamente il largo girando la penisola, volendo
visitare le coste orientali della loro possessione.
</p>

<p>
Quella penisola fu chiamata di Harry, a ricordo del disgraziato
maltese.
</p>

<p>
Il mare non era più tranquillo come prima, essendo cresciuta
la brezza. Larghe ondate venivano dall'est e correvano
a infrangersi, con grande fragore, sulle scogliere dell'isola,
rimbalzando e spumeggiando.
</p>

<p>
Anche il cielo, che al mattino era limpidissimo, andava
coprendosi di nuvole le quali salivano dal sud-sud-est, minacciando
d'invadere tutta la vôlta celeste e di rovesciare
sull'isola un furioso acquazzone.
</p>

<p>
I Robinson però, vedendo che la scialuppa, malgrado la
sua pesante costruzione si manteneva benissimo, balzando
agilmente sulle onde, continuavano a tenersi al largo, avendo
fretta di giungere alla loro abitazione.
</p>

<p>
Il signor Albani tuttavia non si ristava dal rilevare le
spiagge dell'isola, assegnando nomi alle piccole insenature,
ai capi, alle penisolette e alle scogliere.
</p>

<p>
Verso le quattro del pomeriggio, lo stato del mare peggiorò
tanto da far nascere delle inquietudini. Delle ondate
<span class="pagenum" id="Page_204">[204]</span>
altissime continuavano a salire dall'est, minacciando di subissare
la scialuppa, e raffiche impetuose gonfiavano la vela
il cui albero si curvava in modo da temere che dovesse
spezzarsi.
</p>

<p>
— Sono ondate di fondo, — disse il veneziano. — Qualche
violenta tempesta deve essere scoppiata verso l'est.
</p>

<p>
— Pure stamane il cielo era limpido ed il mare tranquillo, — disse
Enrico. — Noi non abbiamo udito alcun
tuono.
</p>

<p>
— Le ondate di fondo, che sono prodotte dalla lunga continuazione
d'una violentissima bufera, percorrono delle distanze
incredibili, Enrico. Forse la tempesta che ha mosso
questi cavalloni è scoppiata a parecchie centinaia di miglia
dalla nostra isola, forse nei paraggi delle isole Sanghir, cioè
nel mare delle Celebes o più oltre, alle Molucche od a Mindanao.
</p>

<p>
— E voi credete che queste onde possano percorrere tali
distanze senza perdere la loro forza?...
</p>

<p>
— Sì, Enrico. Nell'Oceano Pacifico si sono osservate delle
ondate di fondo che venivano da più di mille miglia.
</p>

<p>
— Ditemi, signor Albani, è vero che in certe tempeste si
sono osservate delle onde alte qualche centinaio di metri?...
Se devo dire il vero, io non ne ho mai vedute.
</p>

<p>
— Sono frottole spacciate dai marinai. È bensì vero che
per coloro che sono a bordo delle navi, specialmente piccole,
sembra che le montagne d'acqua abbiano delle altezze inverosimili,
ma si è constatato che in media quelle altezze si
riducono a pochi metri.
</p>

<p>
— Oh! questo poi....
</p>

<p>
— È verissimo, Enrico. Delle osservazioni accuratissime
fatte nell'Oceano Atlantico durante delle furiose tempeste,
hanno limitato quelle altezze a soli sei metri, però se ne sono
vedute di quelle che toccavano i nove e anche i tredici.
</p>

<p>
— È sempre una bella altezza.
</p>

<p>
— Presso il Capo Horn invece ne furono vedute di quelle
che toccavano i quindici metri ed il navigatore Dumont
<span class="pagenum" id="Page_205">[205]</span>
d'Urville affermò di averne vedute talune che superavano
i trentatrè metri.
</p>

<p>
— Quali urti poderosi devono produrre quelle masse!
</p>

<p>
— Tremendi senza dubbio, per le navi che devono sopportarle.
Bada alla scotta: sta per giungere una raffica impetuosa,
Enrico.&nbsp;—
</p>

<p>
Il vento cresceva di violenza rapidamente col calare delle
tenebre, soffiando dall'ovest, ossia da terra e le onde raddoppiavano
la rabbia scagliandosi con maggior furia contro
la scialuppa.
</p>

<p>
I Robinson erano allora giunti in un luogo pericolosissimo,
essendo irto di banchi e di scoglietti a fior d'acqua,
difficilissimi ad evitarsi.
</p>

<p>
Non essendo prudente tenersi in mare coll'uragano che
cresceva a vista d'occhio, e con quella scialuppa che era
così pesante e sprovvista di chiglia, decisero di poggiare
verso la costa.
</p>

<p>
Disgraziatamente i banchi e le scogliere crescevano di numero
sulla loro sinistra, e per colmo di sventura il vento era
contrario e tendeva a ricacciarli al largo.
</p>

<p>
— Mille terremoti! — esclamò il genovese, che cominciava
a diventare inquieto. — Temo che sia una cosa assai difficile
l'approdare, signor Albani. Bisogna virare al largo o
noi perderemo la scialuppa.
</p>

<p>
— Non scorgi alcun passaggio fra le scogliere?
</p>

<p>
— È impossibile vederlo, con quest'oscurità che ci piomba
addosso e con questa spuma che rimbalza dovunque. Corriamo
il pericolo di urtare.
</p>

<p>
— E al largo le onde ingrossano, — disse Marino.
</p>

<p>
— Tentiamo la sorte, amici.
</p>

<p>
— Vi dico che è impossibile, signore, — ripetè Enrico. — Qui
non si passa.
</p>

<p>
— Allora viriamo al largo.&nbsp;—
</p>

<p>
Volsero la poppa all'isola e s'allontanarono verso l'est per
girare quei banchi e quelle scogliere, ma pareva che si estendessero
assai, poichè a due miglia di distanza si vedevano
<span class="pagenum" id="Page_206">[206]</span>
le onde a rimbalzare a prodigiosa altezza, come se trovassero
degli ostacoli continui.
</p>

<p>
Il mare intanto non cessava dall'ingrossare spaventosamente
ed il vento ululava sinistramente fra l'attrezzatura
della piccola scialuppa. La notte era calata con grande rapidità
e quelle tenebre, che solo di tratto in tratto venivano
rotte da qualche lampo, rendevano maggiormente critica la
situazione dei Robinson, poichè non potevano quasi più scorgere
i frangenti che si moltiplicavano dinanzi a loro.
</p>

<p>
Enrico, a prora, sbarrava gli occhi e segnalava al veneziano
i luoghi ove le onde si rompevano, ma non sempre
riusciva a scorgere le scogliere o presentire la vicinanza dei
banchi subacquei. Già due volte la scialuppa aveva toccato
uno di quei numerosi ostacoli, correndo il pericolo di rovesciarsi
o di spaccarsi.
</p>

<p>
Marino, colla scotta in mano, si teneva pronto a stringere
il vento od a lasciar andare la vela, mentre Albani manovrava
il lungo remo che serviva di timone.
</p>

<p>
Si erano già allontanati dall'isola cinque o sei miglia, ma
quella fila di scogli continuava a pararsi dinanzi a loro senza
permettere il passaggio. La scialuppa fortunatamente resisteva
alla furia del vento e del mare, ma danzava disperatamente,
precipitando negli avvallamenti dei marosi con delle
scosse inquietanti e di quando in quando imbarcava acqua.
</p>

<p>
Ad un tratto, al chiarore d'un lampo, Enrico scorse verso
l'est una massa oscura che sembrava uno scoglio di grandi
dimensioni od un isolotto.
</p>

<p>
— Fulmini e terremoti! — esclamò.
</p>

<p>
— Cos'hai? — chiese Albani.
</p>

<p>
— Temo, signore, che dovremo spingerci assai lontani se
vorremo girare questa dannata catena di frangenti. Mi sembra
che si spinga fino a quell'isolotto che ho scorto all'est.
</p>

<p>
— Lontano assai?...
</p>

<p>
— Parecchie miglia di certo.&nbsp;—
</p>

<p>
Albani, non ostante il suo coraggio straordinario, provò
una vera inquietudine.
</p>

<p>
<span class="pagenum" id="Page_207">[207]</span>
</p>

<p>
— Se tentassimo di ritornare? — disse.
</p>

<p>
— Avremo le onde a prora, signore, — risposero Enrico
e Marino.
</p>

<p>
— È vero, e la scialuppa correrebbe il pericolo di subissarsi
di colpo, ma non oso spingermi tanto lontano dall'isola,
amici.
</p>

<p>
— La scialuppa resiste, signore, — disse il genovese. — Se
possiamo girare queste scogliere, troveremo al di là un
mare più tranquillo, servendoci tutti questi ostacoli d'argine.
</p>

<p>
— Ma le onde aumentano e minacciano di spezzarmi il
remo, ed il vento soffia sempre più impetuoso dall'ovest.
</p>

<p>
— Dannato uragano! — esclamò Enrico. — Orsù, bisogna
andare innanzi, signore. Il pericolo è dinanzi come dietro
a noi.
</p>

<p>
— Prendi un'altra mano di terzaruoli, Marino, — disse
Albani. — Avanti, e che Dio ci protegga!&nbsp;—
</p>

<p>
La scialuppa, spinta da quel ventaccio furioso che aumentava
sempre, filava come una freccia. Malgrado la sua pesantezza,
saliva arditamente le onde librandosi sulle creste
spumeggianti come un'alcione, poi precipitava negli avvallamenti,
quindi risaliva ancora, ma imbarcava sempre acqua.
</p>

<p>
Enrico aveva dovuto abbandonare il suo posto d'osservazione
a prora, e col suo cappellaccio di fibre di <i>rotang</i>, s'affannava
a vuotarla per renderla più leggiera.
</p>

<p>
Le scogliere intanto continuavano sul tribordo. Al chiarore
dei lampi si vedevano emergere le loro punte nere e
aguzze, e attorno ad esse il mare si rompeva con mille muggiti
paurosi, lanciando a grande altezza delle colonne di
spuma.
</p>

<p>
Lo scoglio segnalato dal marinaio, lo si scorgeva ormai
distintamente alla luce livida dei lampi. Pareva l'estremità
d'un monte sottomarino, coi fianchi dirupati, la base corrosa
in mille modi dall'eterna azione delle onde. Attorno a quel
picco solitario, si vedevano le onde sfasciarsi con rabbia
estrema e la spuma lo circondava da ogni parte come se
presso di esso si estendessero altri scoglietti.
</p>

<p>
<span class="pagenum" id="Page_208">[208]</span>
</p>

<p>
— Attenzione, signor Albani! — gridò d'improvviso Enrico,
che aveva ripreso il suo posto a prora. — Dei frangenti
a babordo!...&nbsp;—
</p>

<p>
Il veneziano, che si era alzato per essere più pronto ad
agire, cacciò il remo all'orza, mentre Marino lasciava scorrere
la scotta della vela.
</p>

<p>
La scialuppa era allora giunta di fronte allo scoglio e si
preparava a girarlo.
</p>

<p>
— Vedi nulla dinanzi a noi? — chiese Albani.
</p>

<p>
— Mi pare che il mare sia sgombro dinanzi allo scoglio.
</p>

<p>
— Possiamo virare?
</p>

<p>
— Lo credo, signore.
</p>

<p>
— Vira! — gridò Albani.
</p>

<p>
Aveva appena lanciato quel comando, che un'onda gigantesca,
prendendo la scialuppa di traverso, la scagliò fuori
di rotta, verso la fronte orientale dello scoglio.
</p>

<p>
Avvenne un cozzo violento seguito da tre grida di spavento.
</p>

<p>
La <i>Roma</i>, rovesciata dall'impeto delle onde, si capovolse,
poi scomparve in mezzo alla spuma, mentre l'uragano raddoppiava
di violenza.
</p>

<div class="chapter">
<h2 id="cap30"><span class="smcap">Capitolo XXX</span>
<span class="smaller">I naufraghi</span></h2>
</div>

<p>
Pochi istanti dopo quel disastro, che privava i Robinson
dell'imbarcazione, un uomo sorgeva fra le onde urlanti che
si scagliavano rabbiosamente contro le basi dello scoglio. Era
riuscito ad aggrapparsi alle punte di alcuni scoglietti e facendo
sforzi disperati per non venire trascinato via dalle contro-ondate,
saliva verso la sponda puntando i piedi nei crepacci
e cacciando le dita nervose entro le fessure.
</p>

<p>
Sottrattosi agli assalti brutali dei marosi, s'arrestò gettando
<span class="pagenum" id="Page_209">[209]</span>
all'intorno uno sguardo smarrito. La scialuppa non
si vedeva più, ma una forma nera si dibatteva fra la spuma,
cercando di approdare.
</p>

<div class="figcenter"><a id="fill-208a"></a>
  <img src="images/ill-208a.jpg" alt="" />
<p class="caption">I naufraghi. (Pag. <a href="#Page_208">208</a>).</p>
</div>

<p>
— Signor Albani!... — gridò. — Siete voi?...
</p>

<p>
— Chi chiama? — chiese il naufrago che si dibatteva.
</p>

<p>
— Sei tu, Marino?...
</p>

<p>
— Sì....
</p>

<p>
— Ed il signor Albani?...&nbsp;—
</p>

<p>
Una voce che veniva dal largo rispose:
</p>

<p>
— Eccomi!...
</p>

<p>
— Mille terremoti! — riprese il genovese, dall'alto della
spiaggia.
</p>

<p>
Dove siete, signore?
</p>

<p>
— Non inquietarti, Enrico. Le onde mi portano.&nbsp;—
</p>

<p>
Intanto il maltese, che lottava alla base della rupe, era
pure riuscito a mettersi in salvo, ma si era arrestato scrutando
i flutti color dell'inchiostro.
</p>

<p>
— Eccolo laggiù, Enrico, — gridò. — Lo vedo nuotare a
cinquanta passi.
</p>

<p>
— Tenete duro, signore, — tuonò il genovese. — Veniamo
in vostro soccorso.
</p>

<p>
— È inutile, — rispose il veneziano. — Ci sono!...&nbsp;—
</p>

<p>
Un'onda l'aveva preso e lo spingeva verso lo scoglio. Fu
veduto un istante librarsi sulla cresta del cavallone, in vicinanza
dei frangenti, poi echeggiò un grido di dolore.
</p>

<p>
— Fulmini! — tuonò il genovese, impallidendo. — Marino!...
</p>

<p>
— Eccomi, camerata, — rispose il maltese che scendeva
a precipizio la scogliera, per correre in soccorso del povero
veneziano.
</p>

<p>
— Lo vedi?...
</p>

<p>
— No, — disse Marino con voce strozzata. — Non lo vedo
più!&nbsp;—
</p>

<p>
Enrico si era lasciato scivolare giù dalla china.
</p>

<p>
Gettò un rapido sguardo sui frangenti approfittando d'un
lampo, ma non vide più il signor Albani.
</p>

<p>
<span class="pagenum" id="Page_210">[210]</span>
</p>

<p>
Una terribile commozione scompose i lineamenti del bravo
marinaio, mentre un grido di disperazione gli erompeva dal
petto.
</p>

<p>
— Perduto?... Ucciso forse?... — esclamò con voce rotta. — Marino....
Bisogna cercarlo!&nbsp;—
</p>

<p>
I due marinai, senza badare al pericolo, avevano raggiunta
la base dello scoglio e si erano messi a correre lungo i frangenti,
lottando disperatamente contro i marosi che minacciavano
di travolgerli e di trascinarli al largo.
</p>

<p>
Parevano impazziti pel dolore. Si cacciavano fra i banchi
e le rocce che circondavano la rupe, chiamando ad alta voce
il loro disgraziato compagno; cadevano sotto l'assalto brutale,
irresistibile, delle acque, ma si risollevavano e senza
badare alle contusioni, alle punte aguzze che rovinavano i
loro piedi, continuavano le loro ricerche correndo or qua or
là e raddoppiando le chiamate.
</p>

<p>
Ohimè! Nessuna voce umana rispondeva: solamente i fischi
del vento ed i muggiti del mare in tempesta si udivano attorno
allo scoglio solitario.
</p>

<p>
Dopo un'ora di sforzi sovrumani, pesti, sanguinolenti, affranti,
scoraggiati, si videro costretti a rinunciare a quella
lotta che poteva tornare a loro fatale. Marino dovette trascinare
Enrico sulla spiaggia, poichè il bravo marinaio stava
per lasciarsi portar via dalle onde, non volendo troncare le
ricerche, quantunque non fosse più in grado di reggersi in
piedi.
</p>

<p>
— Vieni, camerata, — disse il maltese, spingendolo sotto
una rupe che poteva ripararli dal vento e dalla pioggia che
cominciava a cadere a torrenti.
</p>

<p>
— Bisogna cercarlo ancora, Marino, — singhiozzò il marinaio. — No,
non può essere morto.
</p>

<p>
— Lo cercheremo più tardi. Tu non hai più forze, ed io
non posso tenermi in piedi.
</p>

<p>
— Credi che sia morto?...
</p>

<p>
— Non disperiamo, Enrico. Le onde possono averlo spinto
lontano da qui, sulla sponda di levante o meridionale.
</p>

<p>
<span class="pagenum" id="Page_211">[211]</span>
</p>

<p>
— Ma non ha risposto alle nostre chiamate.
</p>

<p>
— Questi muggiti non gli avranno permesso di udirci.
</p>

<p>
— Povero signor Albani! Andiamo a cercarlo, Marino.
</p>

<p>
— Ma con questa oscurità è impossibile.
</p>

<p>
— Andiamo, ti dico.
</p>

<p>
— Ma le onde ti trascineranno.
</p>

<p>
— Ci terremo sulla spiaggia. Vivo o morto, bisogna che
lo trovi.&nbsp;—
</p>

<p>
Il marinaio, che pareva fuori di sè, si era rialzato facendo
appello a tutta la sua energia, e seguìto dal maltese si era
messo a percorrere la spiaggia, mescolando le sue chiamate
alle urla della bufera.
</p>

<p>
Di tratto in tratto si arrestavano, credendo di udire fra i
fischi del vento, la voce del loro disgraziato compagno, poi
riprendevano le ricerche spingendosi fino alla linea dei frangenti.
</p>

<p>
Pioveva a dirotto e l'oscurità era così profonda da non
poter discernere un oggetto qualsiasi a sei passi di distanza,
pure i due marinai non s'arrestavano. Curvi per resistere
ai soffi tremendi del ventaccio, inzuppati d'acqua, scalzi,
avendo perduto i loro stivali già assai malandati, frugavano
i crepacci aperti fra le scogliere, entro i quali ingolfavansi
le onde con cupi muggiti, le spaccature, le cavità, salendo
e discendendo, aiutandosi l'un l'altro.
</p>

<p>
Raddoppiavano le chiamate per dominare i fragori della
tempesta, ma senza mai ottenere una risposta. Esausti, s'arrestarono
una seconda volta entro una cavità situata sulla
sponda settentrionale dello scoglio.
</p>

<p>
— È morto, — singhiozzò Enrico. — Il mare lo ha inghiottito.&nbsp;—
</p>

<p>
Il maltese non rispose: anche lui aveva ormai perduto ogni
speranza.
</p>

<p>
— Cosa faremo noi senza quell'uomo che era la nostra
provvidenza? — continuò il marinaio, con crescente disperazione. — Che
importa a me ormai di quest'isola senza di
lui?... E tutto per salvare voi, incendiarii!
</p>

<p>
<span class="pagenum" id="Page_212">[212]</span>
</p>

<p>
— Enrico! — disse Marino, con dolore.
</p>

<p>
— Sì, per salvare voi, — ripetè il genovese con voce rauca. — Senza
di voi, non avremmo intrapreso questo viaggio
fatale.
</p>

<p>
— È vero, — mormorò il maltese. — Hai ragione d'incolparmi,
ma io troverò il signor Albani o il mare m'inghiottirà.
</p>

<p>
— Ti dico che è morto.
</p>

<p>
— Troverò almeno il suo cadavere.&nbsp;—
</p>

<p>
Si era alzato e stava per scendere lo scoglio, quando fra
gli urli della bufera gli parve di udire una voce umana.
Tornò rapidamente indietro gridando:
</p>

<p>
— Hai udito, Enrico?...&nbsp;—
</p>

<p>
Il marinaio, assorto nel suo dolore, parve che non lo avesse
inteso.
</p>

<p>
— Ma non hai udito? — ripetè il maltese, scuotendolo.
</p>

<p>
— Che cosa? — chiese il marinaio, alzando il capo.
</p>

<p>
— Una voce umana.
</p>

<p>
— Dove?
</p>

<p>
— Laggiù, — disse il maltese indicando la punta estrema
dello scoglio.
</p>

<p>
— Lui, forse?...
</p>

<p>
— Taci!&nbsp;—
</p>

<p>
Fra i muggiti delle onde si era udito un grido. Pareva
che un uomo invocasse aiuto.
</p>

<p>
Enrico era balzato in piedi.
</p>

<p>
— Sì! — esclamò. — Ho udito, Marino.
</p>

<p>
— Il signor Albani?
</p>

<p>
— Non lo so, ma accorriamo.&nbsp;—
</p>

<p>
Si erano lanciati tutti e due innanzi, lasciandosi scivolare
per le chine col pericolo di fiaccarsi il collo o di rompersi
le gambe sulle scogliere sottostanti.
</p>

<p>
La voce si udiva sempre, ma ad intervalli e sembrava che
fosse proprio quella del signor Albani. Pareva che provenisse
dalla punta estrema dello scoglio, ma essendo quella parte
assai dirupata ed interrotta da spaccature, da rocce che dovevano
<span class="pagenum" id="Page_213">[213]</span>
essere cadute dall'alto e da frane, i due marinai, che
non avevano alcun lume, non potevano procedere speditamente
per non cadere nell'abisso aperto dinanzi a loro.
</p>

<p>
Dopo dieci minuti però, giungevano alla punta estrema,
la quale in causa forse della sua forma, era maggiormente
dirupata e guastata dalle onde che dovevano batterla senza
posa. Sostarono un istante tendendo gli orecchi e udirono
distintamente una voce fioca che invocava aiuto, ma pareva
che salisse fra le onde.
</p>

<p>
— Mille milioni di fulmini! — gridò Enrico. — Che il signor
Albani sia ancora in acqua?... E non un lume per poterlo
scorgere!
</p>

<p>
— Ma è impossibile che nuoti ancora, — disse il maltese. — Sono
già due ore che la scialuppa si è rovesciata, e nessun
nuotatore potrebbe resistere tanto tempo con queste ondate.
</p>

<p>
— Ma viene dal mare, ti dico!... Odi?...&nbsp;—
</p>

<p>
Non era possibile ingannarsi: la voce echeggiava alla base
dello scoglio, ma, cosa strana, questa volta sembrava che
uscisse di sotto terra, piuttosto che fra le onde:
</p>

<p>
— Signor Albani! — gridò Enrico. Siete voi?...
</p>

<p>
— Sì, — rispose la voce, un istante dopo.
</p>

<p>
— Nuotate ancora?
</p>

<p>
— No.... sto per affogare....
</p>

<p>
— In nome di Dio, ditemi ove siete!&nbsp;—
</p>

<p>
Questa volta non ottenne alcuna risposta.
</p>

<p>
— Scendiamo, Marino, — disse Enrico. — Forse sarà aggrappato
ai frangenti.&nbsp;—
</p>

<p>
Scesero la ripa e s'inoltrarono lottando contro le onde che
li assalivano da tutte le parti. Tenendosi per mano, per essere
pronti ad aiutarsi scambievolmente, giunsero poco dopo
dinanzi ad un'apertura nera, che sembrava s'internasse sotto
la sponda.
</p>

<p>
— Una caverna marina! — esclamò il maltese.
</p>

<p>
— Entriamo, — rispose Enrico con voce risoluta.
</p>

<p>
— E non affogheremo lì dentro?... Le onde la invadono.
</p>

<p>
— Non importa: avanti!&nbsp;—
</p>

<p>
<span class="pagenum" id="Page_214">[214]</span>
</p>

<p>
Attesero che le onde spinte innanzi dal vento si rompessero,
poi si cacciarono arditamente entro quella oscura galleria,
dove l'acqua muggiva e rimuggiva infrangendosi contro
le pareti.
</p>

<p>
— Signor Albani! — gridò Enrico. — Siete qui?
</p>

<p>
— Aiuto, Enrico, — articolò una voce fioca.
</p>

<p>
Il marinaio, sospinto da una nuova onda che si rovesciava
entro la caverna con mille fragori, si lasciò trascinare innanzi
e andò a cadere contro un corpo che non aveva la
consistenza della roccia, e che pareva si tenesse coricato in
fondo all'antro marino.
</p>

<p>
Rammentandosi, in quel momento, dell'orribile cefalopodo
che lo aveva assalito nella caverna dell'isola, balzò in piedi
per fuggire, ma un gemito lo trattenne.
</p>

<p>
— Ma siete voi, signor Albani? — gridò.
</p>

<p>
— Aiutami, Enrico, — disse il veneziano. — Le onde mi
affogano.
</p>

<p>
— Mille terremoti!... Voi, signore! Siete ferito forse? — chiese
precipitandosi verso il disgraziato compagno.
</p>

<p>
— Sì, Enrico.... portami via di qui.&nbsp;—
</p>

<p>
Il marinaio si curvò cercandolo a tastoni, e trovatolo, lo
afferrò fra le robuste braccia, serrandoselo contro il petto.
Marino veniva in suo aiuto.
</p>

<p>
Attesero che l'onda si ritirasse, poi abbandonarono precipitosamente
la caverna, correndo lungo la spiaggia per non
venire trascinati fra i frangenti.
</p>

<p>
Giunti sotto la sporgenza della rupe che poco prima avevano
scoperta, si arrestarono, coricando il signor Albani nel
luogo meno esposto alla pioggia e al vento.
</p>

<p>
— Grazie, amici, — balbettò egli con voce fioca.
</p>

<p>
— Ditemi, signore, dove siete ferito? — chiese il marinaio
reggendogli il capo.
</p>

<p>
— Sono tutto contuso e ammaccato, ma spero che non sia
cosa grave. Mi pare di avere le costole spezzate, tanto violento
è stato il colpo ricevuto dall'onda che mi ha scagliato
contro i frangenti.
</p>

<p>
<span class="pagenum" id="Page_215">[215]</span>
</p>

<p>
— Gran Dio!
</p>

<p>
— Rassicurati, Enrico, non sono rotte, — disse Albani,
sforzandosi a sorridere. — E la scialuppa?
</p>

<p>
— Perduta, signore; ma lasciamo che il mare se la porti
e occupiamoci di voi. Cosa dobbiamo fare?
</p>

<p>
— Vorresti chiamare un medico, forse?...
</p>

<p>
— Scherzate! Ammirabile uomo!
</p>

<p>
— Lasciami riposare qui e per ora non chiedo di più.
</p>

<p>
— Ma voi soffrite!
</p>

<p>
— Bah!... Tutto passerà, Enrico. Domani mattina vedremo
se si è guastata qualche molla della mia macchina, ma spero
che tutto sia intatto. Sono scombussolato e ben pesto, ecco
tutto.
</p>

<p>
— Ma era molto tempo che vi trovavate nella caverna?
</p>

<p>
— Un paio d'ore di certo, se non di più.
</p>

<p>
— Vi hanno spinto le onde?
</p>

<p>
— Non lo saprei. Quando fui gettato sui frangenti, ricevetti
tale urto da smarrire i sensi o poco meno. Cosa sia
poi accaduto, io non lo so; quando ritornai in me mi trovai
in fondo alla caverna che le onde invadevano, minacciando
di affogarmi. Facendo uno sforzo disperato mi trascinai fino
all'estremità dell'antro, e là svenni una seconda volta.
</p>

<p>
— Non avete udito le nostre grida, signore? — chiese Marino.
</p>

<p>
— Era impossibile udirle, poichè le onde che invadevano
la caverna producevano dei fragori assordanti.
</p>

<p>
— Vi avevo creduto morto, signore, — disse Enrico. — Quale
disgrazia per noi, se voi foste mancato!
</p>

<p>
— Avreste ormai potuto fare anche senza di me.
</p>

<p>
— No, signore. Senza di voi la nostra isola non avrebbe
avuta più alcuna attrattiva.
</p>

<p>
— Bravo giovane, — mormorò il signor Albani, commosso. — Quanta
affezione in questi uomini di mare!&nbsp;—
</p>

<div class="chapter">
<p>
<span class="pagenum" id="Page_216">[216]</span>
</p>

<h2 id="cap31"><span class="smcap">Capitolo XXXI</span>
<span class="smaller">Sullo scoglio</span></h2>
</div>

<p>
L'uragano imperversò tutta la notte senza un istante di
tregua. Il mare, furiosamente aizzato dal ventaccio impetuoso
di ponente, flagellò senza posa lo scoglio con tremendi
muggiti, irrompendo con crescente impeto entro le spaccature
e le caverne marine, smuovendo dei massi del peso di
parecchi quintali e lanciando i suoi sprazzi fino sotto la rupe
dove trovavansi rannicchiati i tre naufraghi.
</p>

<p>
Anche la pioggia continuò a cadere, scrosciando sopra le
cime dell'isolotto e scendendo attraverso le balze in torrentacci
impetuosi.
</p>

<p>
Verso l'alba però, le nubi che si erano accumulate in cielo,
si ruppero sotto un vigoroso vento del settentrione e l'acquazzone
cessò quasi istantaneamente.
</p>

<p>
Poco dopo il sole fece capolino fra uno squarcio di quelle
masse di vapori, fugando bruscamente le tenebre e illuminando
il mare ancora tempestoso. L'isola apparve subito
verso l'est, ma ad una distanza tale che i naufraghi si guardarono
in viso sbigottiti.
</p>

<p>
— Ma è la nostra isola o un'altra? — si chiese il genovese. — È
impossibile che ci siamo allontanati tanto!
</p>

<p>
— Non ne scorgo altre, — disse Marino. — E poi la nostra
deve trovarsi in quella direzione.
</p>

<p>
— È molto lontana? — chiese Albani, il quale trovandosi
ancora coricato, non riusciva a scorgerla bene.
</p>

<p>
— Almeno venticinque miglia, signore, — rispose Enrico.
</p>

<p>
— Tanta via abbiamo adunque percorsa ieri sera, per trovare
un passaggio fra i frangenti?... Ciò è grave, amici miei.
Aiutatemi ad alzarmi.
</p>

<p>
— No, signore, rimanete coricato; siete ancora assai debole.
</p>

<p>
— Mi sento meglio, Enrico.
</p>

<p>
<span class="pagenum" id="Page_217">[217]</span>
</p>

<p>
— Ma voi siete ferito, signore. Vedo delle goccie di sangue
sui vostri calzoni.
</p>

<p>
— Ho una contusione sopra il ginocchio destro, ma è nulla,
amico mio. Credevo di aver riportato delle ferite ben gravi.&nbsp;—
</p>

<p>
Appoggiandosi alle braccia del genovese e di Marino, si
alzò e guardò verso l'est.
</p>

<p>
Ad una distanza di venticinque e forse di trenta miglia,
si scorgeva l'alta montagna dell'isola, spiccare nettamente
sul fondo luminoso del cielo, ma le coste non erano visibili.
Una fila di frangenti, staccandosi dallo scoglio, si stendevano
in quella direzione, ma quegli scoglietti, tutti di origine
corallifera, non erano uniti, anzi pareva che ad una
certa distanza, mancassero totalmente. Forse più oltre esistevano
quei banchi che avevano impedito alla scialuppa di
passare, ma essendo il mare ancora assai agitato, non si potevano
scorgere.
</p>

<p>
— La cosa è grave, — ripetè il signor Albani, che era
diventato pensieroso. — Come attraverseremo noi queste venticinque
o trenta miglia, ora che abbiamo perduta la scialuppa?...
Che siamo destinati a rimanere prigionieri su quest'isolotto?...
</p>

<p>
— Voi riuscirete a trarvi d'impiccio, signore, — disse
Enrico. — Voi sapete tanto che potrete trarre utilità da tutto.
</p>

<p>
— Ma quest'isolotto mi sembra un arido scoglio privo
di tutto, Enrico.
</p>

<p>
— Non lo abbiamo ancora visitato, signore.
</p>

<p>
— Aiutatemi a salire quella rupe. Di lassù potremo meglio
vedere se la linea dei frangenti si estende fino alla nostra
isola e accertarci delle risorse che potrebbe offrire questo
scoglio.&nbsp;—
</p>

<p>
I due marinai passarono le loro braccia sotto le ascelle
del veneziano e sorreggendolo lo condussero sulla cima dell'isolotto,
il quale alzavasi una cinquantina di metri sul livello
del mare.
</p>

<p>
Di lassù potevano dominare tutto il mare all'intorno, distinguere,
un po' confusamente però, le alte sponde della
<span class="pagenum" id="Page_218">[218]</span>
loro isola e riconoscere con un solo sguardo il loro nuovo
rifugio.
</p>

<p>
Il signor Albani non si era ingannato. Quell'isolotto, che
sorgeva all'estremità di quella lunga fila di frangenti e di
banchi, non poteva offrire a loro alcuna risorsa, nè fornire
in modo alcuno, i mezzi per far ritorno alla loro capanna.
</p>

<p>
Pareva che fosse l'estremità d'un antico vulcano, sollevatosi
in causa di qualche cataclisma sottomarino, poichè
i suoi fianchi erano coperti di vecchie lave, di lapilli e di
incrostazioni marine. Si vedevano soprattutto, anche verso
la cima, numerosi gusci di conchiglie e pezzi di quel corallo,
così comune in quei mari, dove i piccoli infusorii costruiscono
quelle meravigliose scogliere che poi finiscono col diventare
delle vere isole.
</p>

<p>
Quello scoglio aveva però delle dimensioni ragguardevoli,
poichè poteva avere una circonferenza di oltre mille metri.
Non era tuttavia tutto dirupato: mentre le sue coste meridionali
scendevano quasi a picco, quelle settentrionali e occidentali
calavano dolcemente e alla base si spianavano formando
una vera spiaggia sabbiosa.
</p>

<p>
Nessun albero cresceva fra quelle rocce; solamente pochi
magri cespugli e delle piante sarmentose si vedevano crescere
in fondo ai burroncelli, alimentate dalle piogge che
dovevano raccogliersi in quelle bassure.
</p>

<p>
Gli animali dovevano mancare, ma non così gli uccelli,
poichè su certe rupi tagliate a picco sul mare, si udivano
di quando in quando dei cicalecci allegri.
</p>

<p>
Probabilmente dovevano essere rondini marine della specie
delle salangane, volatili assai comuni in tutte le isole
di quegli arcipelaghi e sopratutto in quelle deserte o poco
abitate, non amando di essere disturbate.
</p>

<p>
— E così, signore? — chiese Enrico al veneziano, il quale
continuava a osservare l'isolotto. — Credete che si possa
riguadagnare la nostra isola?
</p>

<p>
— Temo, amico mio, che questa avventura inaspettata ci
faccia passare dei brutti momenti, — rispose Albani.&nbsp;—
<span class="pagenum" id="Page_219">[219]</span>
Dimmi: credi tu che la scialuppa si sia fracassata contro i
frangenti?
</p>

<p>
— No, signore, poichè si è capovolta prima di toccare la
sponda di questo dannato scoglio.
</p>

<p>
— Se non si è spezzata, galleggerà adunque ancora.
</p>

<p>
— Lo credo, essendo tutta d'un pezzo e assai pesante.
</p>

<p>
— Speriamo che le onde l'abbiano spinta sui frangenti
e arenata su qualche banco. Senza di quella noi non potremo
lasciare quest'isolotto.
</p>

<p>
— Ma le onde possono averla spinta assai lontana, signore, — osservò
Marino. — Il vento soffiava dall'ovest e
l'avrà trascinata all'est.
</p>

<p>
— È vero, — disse Albani, scuotendo il capo.
</p>

<p>
— Ma vi sono i frangenti, — disse Enrico. — Possiamo,
nuotando, passare dall'uno all'altro e avvicinarci all'isola.
</p>

<p>
— Ma vi sono delle interruzioni considerevoli nella linea, — rispose
Albani. — E poi tu sai che in queste acque i pescicani
e le torpedini sono numerose e non possediamo ora alcuna
arma per difenderci.
</p>

<p>
— Saremo adunque costretti a perire di fame su questo
deserto scoglio?...
</p>

<p>
— Non disperiamo così presto, Enrico. Quando il mare
si sarà calmato, vedremo se i frangenti ed i banchi ci permetteranno
di avvicinarci all'isola e poi, chissà, un grande
fuoco si potrebbe forse scorgere dalla piattaforma della nostra
capanna.
</p>

<p>
— Avete ancora l'acciarino e l'esca?
</p>

<p>
— Sì, Enrico, è sempre rinchiuso nella sua scatoletta impermeabile.
</p>

<p>
— E credete che Piccolo Tonno possa scorgere un fuoco
acceso su questo scoglio?
</p>

<p>
— Forse, poichè io credo che questo vulcanello non sia
molto lontano dalla costa settentrionale. Intanto, amici miei,
cerchiamo un ricovero e se è possibile qualche cosa da porre
sotto i denti. Le conchiglie non devono mancare su quella
spiaggia sabbiosa.&nbsp;—
</p>

<p>
<span class="pagenum" id="Page_220">[220]</span>
</p>

<p>
Lasciarono la cima e girando attorno alla base di quel
cono vulcanico, riuscirono a scoprire una profonda cavità
sufficiente a ripararli dai raggi del sole che erano cocentissimi,
essendosi ormai il cielo sgombrato in gran parte dai
vapori che lo coprivano.
</p>

<p>
Il signor Albani e Marino si spogliarono delle loro vesti
per metterle ad asciugare, ma Enrico continuò a esplorare
l'isolotto colla speranza di trovare arenata la scialuppa o
di scoprire, in fondo a qualche burroncello, degli alberi che
potessero fornire una zattera.
</p>

<p>
Le sue ricerche furono però vane, poichè non vi erano che
cespugli e anche questi erano poco numerosi e non in grado
di fornire un galleggiante qualunque. Visitando però la spiaggia
sabbiosa, fece un'ampia raccolta di datteri di mare, di
conchiglie di varie specie e trovò anche alcune di quelle
deliziose ostriche chiamate di Singapore, pesanti qualche
chilogramma. Vide anche numerose tracce di testuggini, ma
non riuscì a scoprirne alcuna, quantunque fosse certo che
ve ne fossero nascoste in mezzo alle scogliere.
</p>

<p>
Si provò a sollevare qua e là le sabbie, non ignorando
che quei rettili hanno l'abitudine di seppellire le loro uova,
ma senza frutto, essendo abilissime nel far sparire le più
piccole tracce.
</p>

<p>
Ritornando trovò anche un serbatoio d'acqua di capacità
considerevole, racchiuso fra due rocce profondamente incavate.
Quella scoperta lo rallegrò assai, poichè non vi era
almeno il pericolo di morire di sete, nel caso che la loro
prigionia si prolungasse.
</p>

<p>
Durante la giornata il mare continuò a mantenersi agitatissimo,
impedendo ai naufraghi di poter accertarsi fin
dove si estendeva la linea dei frangenti e dove si ergevano
i banchi che avevano impedito il passaggio alla scialuppa.
Solamente verso sera le onde cominciarono ad abbassarsi,
ed a percuotere con meno violenza la base dello scoglio.
</p>

<p>
Quando le tenebre calarono, i naufraghi riguadagnarono
<span class="pagenum" id="Page_221">[221]</span>
la vetta portando con loro delle piante arrampicanti secche
e dei rami strappati ai cespugli, per tentare dei segnali.
</p>

<p>
Appena giunti sulla cima guardarono verso l'isola, la cui
alta montagna si disegnava confusamente sull'orizzonte stellato,
cercando di scoprire qualche punto luminoso che indicasse
la direzione della capanna aerea.
</p>

<p>
— Guardate, signor Albani, — disse ad un tratto il maltese,
che teneva gli sguardi fissi verso il nord-ovest.
</p>

<p>
Il veneziano ed Enrico guardarono nella direzione indicata
e sul margine estremo della loro isola, quasi a fior
d'acqua, scorsero un lumicino che non poteva confondersi
colla luce d'una stella.
</p>

<p>
— È Piccolo Tonno che si prepara la cena dinanzi alla
capanna, — disse Enrico. — Se quel bravo ragazzo sapesse
che noi lo spiamo ansiosamente e che invochiamo il suo
aiuto! Ah! Come sarei contento di dividere il suo pasto!
</p>

<p>
— Sì, — disse Albani. — Quel fuoco è stato acceso dal
ragazzo. Non mi ero ingannato sulla posizione di questo
scoglio. Deve essere quello che noi abbiamo scorto dalla
finestra della nostra caverna.
</p>

<p>
— Dunque noi ci troviamo di fronte ai nostri magazzini?
</p>

<p>
— Se non proprio di fronte, un po' più al sud, ma a venticinque
o trenta miglia di distanza.
</p>

<p>
— Credete che Piccolo Tonno possa scorgere il nostro
fuoco?
</p>

<p>
— Certo, Enrico.
</p>

<p>
— E che accorra in nostro aiuto?
</p>

<p>
— Ecco quello che non possiamo sapere. Può temere che
il fuoco sia stato acceso da dei pirati e invece di farci dei
segnali, fuggire.
</p>

<p>
— Diavolo, — mormorò Enrico, grattandosi furiosamente
la testa. — Ma non vedendoci ritornare, dovrebbe immaginarsi
che una disgrazia ci è toccata.
</p>

<p>
— Ma dovranno trascorrere prima parecchi giorni, non
avendogli fissata l'epoca del nostro ritorno. Però, vedendo
<span class="pagenum" id="Page_222">[222]</span>
tutte le sere questo fuoco, finirà forse col persuadersi che si
cerca di attirare la sua attenzione. Orsù, accendiamo gli
sterpi.&nbsp;—
</p>

<p>
Radunarono sulla più alta cima del cono le legne portate
e le accesero. Una grande fiammata si alzò subito, lanciando
in aria nembi di scintille che il venticello notturno spingeva
sul mare come tante minuscole stelle.
</p>

<p>
L'antico vulcano pareva che si fosse risvegliato dal suo
sonno secolare. I suoi fianchi, illuminati da quel falò che
il vento ravvivava, pareva che si fossero coperti di lave ardenti,
mentre il mare tutto all'intorno, si tingeva di riflessi
sanguigni.
</p>

<p>
Quel vivo chiarore, che spiccava nettamente sul fondo
oscuro del cielo e sui flutti, non doveva passare inosservato
al mozzo, malgrado la notevole distanza che separava lo scoglio
dalle sponde settentrionali dell'isola.
</p>

<p>
Il falò per un quarto d'ora scintillò fra le tenebre, poi non
più alimentato si abbassò lentamente, finchè si spense del tutto.
</p>

<p>
I naufraghi, ritti sulla più alta punta, guardavano sempre
verso il nord-est, sperando di vedere il punto luminoso a ingrandirsi,
ma invece tutto d'un tratto scomparve.
</p>

<p>
— Piccolo Tonno non ci ha compresi, — disse Enrico. — Forse
si sarà invece spaventato.
</p>

<p>
— È probabile, — rispose Albani, — ma finirà col persuadersi
che questo fuoco è un segnale.
</p>

<p>
— Ripetiamolo, signore.
</p>

<p>
— È inutile, Enrico. Piccolo Tonno deve aver scorta questa
luce e poi dobbiamo economizzare le piante che sono così
scarse su quest'isolotto. Anche mantenendo il fuoco acceso
tutta la notte, non riusciremmo a persuadere il mozzo che
è un segnale di pericolo.
</p>

<p>
Ripetendolo per parecchie sere e non vedendoci ritornare,
forse s'immaginerà che siamo noi che chiediamo aiuto.
</p>

<p>
Scendiamo, amici, e andiamo a dormire.&nbsp;—
</p>

<p>
Essendo inutile vegliare, non avendo da temere assalti da
parte di nessuno ed essendo assai stanchi, non avendo dormito
<span class="pagenum" id="Page_223">[223]</span>
la notte precedente, s'affrettarono a ritornare al loro
ricovero ed a chiudere gli occhi.
</p>

<p>
Il loro sonno non fu turbato da alcun incidente e poterono
riposare tranquillamente fino allo spuntare del giorno,
malgrado i muggiti delle onde, le quali si sfasciavano sempre
contro lo scoglio con grande violenza.
</p>

<p>
L'indomani però, il mare era ritornato calmo. Solamente
delle larghe ondulazioni lo percorrevano, rompendosi contro
i frangenti.
</p>

<p>
Inghiottirono alcune dozzine d'ostriche che il maltese era
andato a raccogliere sulla spiaggia sabbiosa, poi risalirono
sulla vetta del vulcano per vedere se sulla loro isola si scorgeva
qualche segnale, ma invano. Nessuna colonna di fumo
s'alzava sulle spiagge, nè sulla cima della montagna.
</p>

<p>
Senza dubbio Piccolo Tonno, non sospettando chi erano
gli autori di quel segnale, aveva stimato cosa prudente il
non rispondere. Probabilmente aveva creduto che fossero dei
pirati o dei pescatori delle Sulu o del Borneo, individui che
stavano meglio lontani anzichè cercare di attirarli sull'isola.
</p>

<p>
Rivolsero allora la loro attenzione sui frangenti, per vedere
se era possibile di tentare il passaggio, ma in causa
delle larghe ondulazioni che di tratto in tratto si rovesciavano
sulle scogliere, non fu possibile scorgere i banchi che
dovevano prolungarsi in direzione dell'isola. Bisognava aspettare
che il mare tornasse perfettamente calmo.
</p>

<p>
— Per oggi nulla possiamo tentare, — disse Albani. — Questa
sera ripeteremo i segnali e se non avremo alcuna risposta,
domani, se il mare sarà tranquillo, ci avventureremo
sui frangenti.&nbsp;—
</p>

<p>
Un po' scoraggiati da quelle delusioni, ridiscesero e si diressero
verso la spiaggia per fare raccolta di ostriche, non
avendo altro cibo disponibile.
</p>

<p>
Mentre i due marinai, immersi fino alle ginocchia, frugavano
le scogliere vicine raccogliendo gli appetitosi molluschi
e cacciando i granchiolini, il signor Albani, quantunque zoppicasse
ancora, esplorava l'isolotto sperando di scoprire qualche
<span class="pagenum" id="Page_224">[224]</span>
testuggine o per lo meno qualche buca ripiena d'uova
di quei rettili.
</p>

<p>
Ma le sue ricerche riuscirono infruttuose. Si scorgevano
bensì sulle sabbie delle tracce recenti, ma non una testuggine
emergeva sulla riva.
</p>

<p>
Risalì le rocce visitando i burroncelli, sperando di trovare
almeno qualche pianta utile, ma non riuscì a vedere che dei
cespugli semi-intristiti, delle piante arrampicanti quasi disseccate
e degli sterpi. Abbondavano invece le lave, le pomici,
specialmente in una valletta che risaliva verso la cima
del cono.
</p>

<p>
Avendo trovato un vero torrente di lava raffreddata, ma
che non sembrava tanto vecchia, servendosi d'una grossa
pietra spezzò le diverse croste e s'accorse, che a una certa
profondità, quella lava conservava ancora un certo calore.
</p>

<p>
— Cosa fate, signore, — chiese Enrico, che aveva terminata
la sua raccolta. — Sperate di trovare qualche tesoro
sotto quelle pietre?
</p>

<p>
— No, guardavo se fra queste lave vi erano delle sostanze
minerali che potessero giovarci.
</p>

<p>
— Dell'oro forse?
</p>

<p>
— No, ma del ferro.
</p>

<p>
— E ne avete trovato?
</p>

<p>
— No, Enrico, ma ho fatto una scoperta curiosa.
</p>

<p>
— E quale, signore?
</p>

<p>
— Ho trovato delle lave che conservano ancora un certo
calore.
</p>

<p>
— Delle lave eruttate da questo vulcanello?
</p>

<p>
— Sì, Enrico.
</p>

<p>
— E ancora calde! — esclamò il marinaio, con stupore. — Ma
allora non è un vulcano spento.
</p>

<p>
— Se il cratere più non esiste, dev'essere spento.
</p>

<p>
— Ma noi non lo abbiamo mai veduto eruttare, signore.
</p>

<p>
— Può essere spento da venti, da cinquanta fors'anche da
cento anni.
</p>

<p>
— Ma se dite che le lave sono ancora calde!... Dovrebbe
<span class="pagenum" id="Page_225">[225]</span>
averle eruttate pochi giorni fa e noi non abbiamo veduta
alcuna fiamma in questa direzione.
</p>

<div class="figcenter"><a id="fill-224a"></a>
  <img src="images/ill-224a.jpg" alt="" />
<p class="caption">— Grazie, <i>señor</i>, del vostro aiuto. Senza di voi, noi saremmo stati
trascinati.... (Pag. <a href="#Page_242">242</a>).</p>
</div>

<p>
— Ti dirò, amico mio, che le lave, coprendosi quasi subito
d'una crosta e avendo una irradiazione debolissima, conservano
il loro calore per molti anni, anzi secondo taluni
scienziati degni di fede, perfino per un secolo.
</p>

<p>
— Mille terremoti!... Se queste cose me le narrasse un
altro, parola da marinaio, che non vi crederei.
</p>

<p>
— Aggiungerò che l'irradiazione delle lave è così minima,
che si sono veduti dei vulcani vomitare massi di ghiaccio e
lave insieme.
</p>

<p>
— Dei massi di ghiaccio uscire da un vulcano fiammeggiante?
</p>

<p>
— Sì, Enrico. In Islanda questo strano caso si è verificato
sovente.
</p>

<p>
— Ditemi, signore, che sia molto antico questo vulcanello?
</p>

<p>
— Non lo credo, essendo le conchiglie che abbiamo vedute
ammucchiate nei suoi burroni, ancora in ottimo stato.
</p>

<p>
— Ma io sarei curioso di sapere come fanno queste isole
a sorgere dal mare. Che si sprofondino, si può ammetterlo,
ma che si innalzino, mi sembra inesplicabile.
</p>

<p>
— S'innalzano in seguito ad una spinta formidabile che
viene causata dalle masse di vapori racchiuse nella crosta
terrestre. Come tu forse saprai, nell'interno del nostro globo,
non sono spenti i fuochi. L'acqua che filtra attraverso i pori
della crosta, trovandosi un dì o l'altro a contatto con quei
fuochi, si evaporizza.
</p>

<p>
— Vi comprendo, signor Albani. Il vapore, non trovando
sfogo, urta e spezza la crosta.
</p>

<p>
— Sì, Enrico, ma l'urta con forza irresistibile, rovesciando
le gallerie sotterranee, producendo guasti immensi specialmente
in alto e sollevando qua e là la crosta terrestre.
</p>

<p>
Un cataclisma simile, formidabile di certo, è avvenuto in
un'epoca più o meno lontana sul fondo di questo mare e la
spinta deve essere stata tale, da sollevare considerevolmente
la crosta e da portare questo cono fuori dalle acque.
</p>

<p>
<span class="pagenum" id="Page_226">[226]</span>
</p>

<p>
Le isole così formate non sono rare. Quasi tutte le Azzorre
sono di origine vulcanica e anche non molti anni or
sono, nel 1812 se non erro, una ne sorse improvvisamente
presso le coste della nostra Sicilia, ma che i flutti più tardi
distrussero.
</p>

<p>
— Quei sollevamenti producono dei terremoti?
</p>

<p>
— Sono anzi dovuti ai terremoti.
</p>

<p>
— Ma come si sarà poi spento questo vulcano?
</p>

<p>
— Forse per la brusca invasione delle acque del mare.
</p>

<p>
— Deve essere scoppiato come una bomba.
</p>

<p>
— Di certo, Enrico. Forse era molto più alto, ma scoppiando
si sarà mozzato, riempiendo poi il cratere di rottami.
</p>

<p>
— Vi sono stati altri vulcani che sono scoppiati, signor
Albani?
</p>

<p>
— Parecchi, ma non sempre in causa dell'irrompere delle
acque e non sempre si sono poi spenti. Anche il nostro Etna
è scoppiato formando la così detta Val del Bove, e così pure
il nostro Vesuvio nel 79 subissando Ercolano, Pompei e Stabia
sotto la pioggia di cenere e di lapilli. Quando nell'America
centrale scoppiò il Coseguina, coperse le campagne circostanti
d'uno strato di cenere alto cinque metri per una
superficie di quarantanove chilometri, e la detonazione fu
udita a millecinquecentosessanta chilometri di distanza.
</p>

<p>
— Fulmini!... Che rombo!...
</p>

<p>
— Quando invece nel 1698 scoppiò il Timboro nell'isola
di Sumbava, causò la caduta di una tale massa di rottami
eguali a tre volte la mole del Monte Bianco, si estese su una
superficie eguale a quella dell'Italia e di mezza Francia, mentre
le pomici galleggiavano sul mare con uno spessore d'un
metro.
</p>

<p>
— Lampi e terremoti! Ringraziamo questo vulcanello che
ha avuto il buon senso di scoppiare cinquanta o cent'anni
fa. Da simili mostri è meglio tenersi lontani, signore.&nbsp;—
</p>

<div class="chapter">
<p>
<span class="pagenum" id="Page_227">[227]</span>
</p>

<h2 id="cap32"><span class="smcap">Capitolo XXXII</span>
<span class="smaller">I segnali fra l'isola e lo scoglio</span></h2>
</div>

<p>
Alla sera i tre naufraghi risalivano il cono, portando con
loro altri cespugli e delle bracciate di alghe marine che avevano
raccolte sulle sponde dello scoglio e poi seccate al sole.
</p>

<p>
Avevano intenzione di accendere varii fuochi per meglio
attirare la curiosità del mozzo. Forse vedendo ripetersi, anzi
moltiplicarsi quei segnali, poteva finalmente comprendere che
qualche disgrazia doveva essere toccata ai compagni.
</p>

<p>
Guardarono dapprima con profonda attenzione verso la
punta estrema della loro isola e il maltese, che aveva lo
sguardo più acuto di tutti, non tardò a distinguere ancora
il punto luminoso, già osservato la sera innanzi. Pareva però
che non fosse più a livello del mare, ma che ardesse su di
una punta elevata, forse sulla cima d'una rupe.
</p>

<p>
— Che Piccolo Tonno sia andato a cucinarsi la cena sulle
scogliere? — disse Enrico. — O che abbia acceso quel fuoco
più in alto per renderlo meglio visibile?
</p>

<p>
— Io credo che il bravo ragazzo abbia un motivo per
averlo acceso lassù, — disse Albani.
</p>

<p>
— E quale, signore?...
</p>

<p>
— Di accertarsi se si risponde.
</p>

<p>
— Affrettiamoci ad accendere i nostri fuochi.&nbsp;—
</p>

<p>
Coi rami e colle alghe secche formarono tre cumuli distanti
parecchi passi l'uno dall'altro e li accesero, soffiandovi
sopra per alimentarli meglio.
</p>

<p>
Quando si rialzarono, videro che il punto luminoso che si
scorgeva sulla estrema punta dell'isola, erasi ingrandito considerevolmente.
Poco dopo altri due punti comparvero, ad
una certa distanza dal primo.
</p>

<p>
Un grido di gioia irruppe dalle labbra del maltese e di
Enrico.
</p>

<p>
<span class="pagenum" id="Page_228">[228]</span>
</p>

<p>
Ormai non vi era più dubbio: Piccolo Tonno corrispondeva
ai loro segnali.
</p>

<p>
— Io sono certo che quel bravo ragazzo si è immaginato
che siamo noi ad accendere questi fuochi, — disse Enrico.
</p>

<p>
— Lo credo anch'io, — disse Albani.
</p>

<p>
— Allora domani verrà in nostro soccorso.
</p>

<p>
— Ma in qual modo, se il canotto non esiste più? — chiese
Marino.
</p>

<p>
— Costruirà una zattera, — rispose Albani. — Il ragazzo
è intelligente e non indietreggierà dinanzi ad alcuna difficoltà.
</p>

<p>
— Bisogna continuare i segnali, — disse Enrico. — Andiamo
a raccogliere dell'altra legna, Marino.&nbsp;—
</p>

<p>
I due marinai scesero nei burroncelli in cerca di altri cespugli,
mentre Albani rimaneva in vedetta sulla cima del cono.
</p>

<p>
Era già trascorso un quarto d'ora, quando vide un quarto
punto luminoso apparire quasi di fronte allo scoglio, ma assai
basso, quasi a fior d'acqua. Ben presto però quel punto si
dilatò, ingigantì, e una colonna di fumo, a riflessi rossastri,
si alzò verso l'isola, sormontata da fasci di scintille. Pareva
che laggiù ardesse un lembo della grande foresta.
</p>

<p>
— Piccolo Tonno ci avvisa che ormai sa che noi ci troviamo
qui, — disse Albani ai due marinai, che salivano il
cono carichi di rami e di piante arrampicanti. — Non ci possiamo
ingannare.
</p>

<p>
— Ma come abbia fatto a saperlo così presto? — chiese
Enrico. — Che qualcuno dei nostri oggetti sia stato spinto
verso le sponde dell'isola?...
</p>

<p>
— Forse, — rispose Albani. — Qualche remo, o le cerbottane,
o l'albero che si sarà staccato dalla scialuppa.
</p>

<p>
— To'! Un altro gruppo d'alberi che brucia un po' più
al sud. Il piccino minaccia di distruggere tutte le nostre
foreste.
</p>

<p>
— Non sarà così imprudente, Enrico. Alimentate i falò
che stanno per spegnersi.&nbsp;—
</p>

<p>
Nuovi rami furono gettati sui tizzoni ardenti, ravvivando
<span class="pagenum" id="Page_229">[229]</span>
le fiamme. Il cono era ormai interamente illuminato e doveva
essere visibile ad una grande distanza. Anche sull'isola
però i fuochi proiettavano una viva luce, spiccando nettamente
sul fondo oscuro del cielo.
</p>

<p>
Per due ore i naufraghi ed il mozzo continuarono a scambiarsi
segnali, poi da una parte e dall'altra i falò si spensero.
Ma nè Albani, nè Enrico, nè il maltese pensarono a
dormire, nè ad abbandonare la vetta del cono, sperando di
vedere apparire sulle spiagge dell'isola qualche altro fuoco.
</p>

<p>
Aspettavano ansiosamente l'alba, certi di vedere il mozzo
navigare verso di loro con qualche zattera, ma pareva che
quella notte fosse eterna e che le tenebre non volessero andarsene.
</p>

<p>
Anzi il tempo minacciava di mandare a male le loro speranze,
poichè il cielo tornava a coprirsi di pesanti nuvoloni
come se volesse far scoppiare un nuovo uragano, mentre la
brezza aumentava soffiando, di quando in quando, con una
certa violenza.
</p>

<p>
Se il mare tornava a montare, Piccolo Tonno non avrebbe
certo potuto accorrere tanto presto a liberarli da quella prigionia,
che ormai tutti trovavano insopportabile.
</p>

<p>
Verso le tre del mattino, il tuono cominciò a brontolare
fra le nubi, mentre alcuni lampi solcavano il cielo verso
l'est. Il mare già cominciava a muggire contro le spiagge
dell'isolotto e sui frangenti.
</p>

<p>
— Mille milioni di folgori! — esclamò Enrico, furioso. — Che
non ci lascino più, questi dannati uragani!
</p>

<p>
— Forse sarà l'ultimo della stagione, — disse Albani.
</p>

<p>
— L'ultimo o il penultimo, verrà a impedirci la partenza.
</p>

<p>
— Pur troppo, Enrico.
</p>

<p>
— Ah! Se Piccolo Tonno si affrettasse!
</p>

<p>
— Non oserà avventurarsi fra i frangenti ed i banchi prima
che sorga l'alba. Armiamoci di pazienza e aspettiamo.&nbsp;—
</p>

<p>
Si accoccolarono dietro ad una rupe per mettersi al riparo
dal vento, che soffiava con grande violenza su quella vetta
isolata e attesero l'alba, tenendo gli sguardi fissi sull'isola.
</p>

<p>
<span class="pagenum" id="Page_230">[230]</span>
</p>

<p>
Intanto l'uragano s'avanzava con estrema rapidità, ma
questa volta veniva da oriente. Ormai tutte le stelle erano
scomparse sotto fitte masse di vapori che il vento spingeva
innanzi a sè, ed il mare s'alzava muggendo sordamente
ai piedi dello scoglio. Se continuava, Piccolo Tonno non
avrebbe certo osato affrontare da solo, su una zattera, quelle
onde.
</p>

<p>
Alle quattro un po' di luce cominciò ad apparire verso
oriente, tingendo le onde di riflessi color dell'acciaio.
</p>

<p>
Albani, il genovese e Marino si erano alzati in preda ad
una viva ansietà, fissando i loro sguardi verso l'isola. Parve
a loro di distinguere, quasi subito, una macchia grigiastra
che filava lungo i frangenti.
</p>

<p>
— È una vela! — esclamò il maltese. — Sono certo di non
ingannarmi.
</p>

<p>
— Che quel bravo piccino si sia già messo in mare? — disse
Enrico. — Ah! Come lo abbraccierei volentieri quel coraggioso
ragazzo!
</p>

<p>
— Sì, è una vela, confermò Albani, dopo un'attenta osservazione. — Ha
di certo costruita una zattera e issato un
albero.
</p>

<p>
— No, una zattera, — disse il maltese, che si era arrampicato
sulla punta più alta del cono. — Vedo una macchia
nera di forma allungata sotto quella vela.
</p>

<p>
— Tu hai le traveggole, camerata.
</p>

<p>
— No, marinaio, — rispose Marino. — Io ti dico che Piccolo
Tonno corre in nostro aiuto con una scialuppa.
</p>

<p>
— Con una scialuppa! — esclamarono Albani ed Enrico.
</p>

<p>
— Sì!... Sì!... Ora la distinguo bene.
</p>

<p>
— Ma dove vuoi che abbia trovata una scialuppa? — chiese
Enrico.
</p>

<p>
— Che sia la nostra? — si chiese il veneziano.
</p>

<p>
— È impossibile, signore!
</p>

<p>
— E perchè impossibile? Qualche corrente può averla trascinata
verso la nostra isola e Piccolo Tonno può averla trovata
arenata.
</p>

<p>
<span class="pagenum" id="Page_231">[231]</span>
</p>

<p>
— Infatti, signore, se il ragazzo non l'avesse trovata, non
credo che avrebbe risposto così presto ai nostri segnali. Piccolo
Tonno è prudente, e invece di accendere quei fuochi
avrebbe spento anche quello del fornello per tema di attirare
la nostra attenzione, avendo tutti i motivi per crederci
dei pirati.
</p>

<p>
— Sì, è la nostra scialuppa, — gridò Marino. — Ora la
riconosco perfettamente.&nbsp;—
</p>

<p>
Ormai non era più possibile ingannarsi. Anche Albani ed
Enrico potevano distinguerla, essendo già giunta presso i
primi frangenti ed essendosi il sole mostrato fra uno squarcio
delle nubi.
</p>

<p>
Piccolo Tonno la guidava con mano sicura, tenendosi lontano
dai frangenti, per tema che le onde lo spingessero addosso
a quei pericolosi ostacoli.
</p>

<p>
Vedendo addensarsi l'uragano, s'affrettava, tenendo una
linea rigorosamente diritta per risparmiare via.
</p>

<p>
I marosi lo assalivano con grande impeto, ma egli non si
spaventava per questo e lo si poteva vedere con una mano
su di un lungo remo che gli serviva da timone e coll'altra
alla scotta della vela.
</p>

<p>
Il signor Albani, Enrico ed il maltese, fuori di loro per
la gioia, profondamente commossi, avevano lasciata la vetta
del vulcanello e si erano radunati presso i primi frangenti.
</p>

<p>
— Bravo mio Piccolo Tonno! — urlava il genovese. — Sei
un vero marinaio!&nbsp;—
</p>

<p>
Alle sette del mattino la scialuppa, dopo d'aver superato
un banco, s'arenava sulla sponda sabbiosa, e il bravo ragazzo,
che piangeva e rideva ad un tempo, si precipitava fra
le braccia del signor Albani prima, poi di Enrico e finalmente
di Marino.
</p>

<p>
— Ah! — esclama egli. — Vi avevo pianto credendovi
tutti annegati. Un abbraccio ancora, signor Albani, un altro
mio buon Enrico.
</p>

<p>
— Ma quando hai trovata la scialuppa? — gli chiese
Albani.
</p>

<p>
<span class="pagenum" id="Page_232">[232]</span>
</p>

<p>
— Ieri sera, poco prima del tramonto.
</p>

<p>
— Ma dove?
</p>

<p>
— Si era arenata presso i vivai delle testuggini. Potete
immaginarvi quale fu la mia disperazione nel trovarla rovesciata,
e quale fu la mia gioia quando scorsi i tre fuochi
accesi su questo scoglio. Non dubitai più che foste voi e
mi affrettai a rispondere.
</p>

<p>
— Avevi veduto il fuoco acceso due sere or sono?
</p>

<p>
— Sì, signore, e mi ero assai spaventato temendo che dei
pirati stessero per approdare alla nostra isola. Quanto sono
felice, signore! Vi credevo perduti ed invece trovo un compagno
di più.
</p>

<p>
— Anche tu mi perdoni? — chiese Marino.
</p>

<p>
— Se ti hanno perdonato il signor Albani ed Enrico, vorresti
che non ti perdonassi io?... Orsù, abbracciami: sei
dei nostri, un Robinson italiano anche tu, ma.... e il tuo
compagno? Eravate fuggiti in due.
</p>

<p>
— Ti narreremo tutto più tardi, Piccolo Tonno, — disse
Albani. — Affrettiamoci a lasciare questo scoglio o correremo
il pericolo di naufragare un'altra volta.&nbsp;—
</p>

<p>
Un ritardo poteva infatti riuscire a loro fatale, poichè le
onde continuavano ad alzarsi ed il vento a crescere, mentre
larghi goccioloni cominciavano a crepitare sulla superficie
del mare.
</p>

<p>
Abbandonarono senza rimpianti quel vulcanello, dove avevano
corso il pericolo di fare la fine dei naufraghi della Medusa
senza quelle ostriche provvidenziali, e presero il largo
mettendo la prua verso la costa orientale dell'isola.
</p>

<p>
Albani si era rimesso al timone, Enrico a prora per meglio
vedere i frangenti, e piccolo Tonno ed il maltese alla vela.
</p>

<p>
L'oscurità cresceva di momento in momento. Il sole era
già scomparso dietro ai densi nuvoloni e quantunque fossero
appena le dieci del mattino, pareva che cominciasse ad annottare.
</p>

<p>
Fortunatamente il vento era favorevolissimo e la scialuppa,
ricevendo le onde a poppa, non correva, almeno pel momento,
<span class="pagenum" id="Page_233">[233]</span>
pericolo alcuno. Filava come una rondine marina,
lasciandosi portare da quelle masse liquide e spumeggianti,
tenendosi a due o trecento passi dalla linea dei frangenti.
</p>

<p>
— Presto, presto, — diceva il signor Albani, che vedeva
l'uragano ingrossare a vista d'occhio, e che di quando in
quando veniva inondato dall'acqua. — Lasciate andare tutta
la vela.&nbsp;—
</p>

<p>
Già le coste dell'isola erano perfettamente visibili, quando
il marinaio, volgendosi verso l'est per misurare la distanza
percorsa, vide sul fosco orizzonte due punti biancastri che
parevano corressero dal sud al nord.
</p>

<p>
— Due uccellacci o due vele? — si chiese egli. — Guarda
laggiù, Marino, tu che hai gli occhi più acuti di me.&nbsp;—
</p>

<p>
Il maltese si volse, fissando i suoi sguardi che potevano
sfidare i migliori cannocchiali, sui due punti indicati.
</p>

<p>
— Sono due grandi vele, — disse poi.
</p>

<p>
— Un altro <i>tia-kau-ting</i> forse? Non ci mancherebbe che
un nuovo attacco dei pirati, ora.
</p>

<p>
— Guarda bene, Marino, — disse Albani.
</p>

<p>
— Mi sembra, dalla forma delle vele, che quella nave sia
piuttosto una giunca, — rispose il maltese.
</p>

<p>
— Ti pare che si avvicini all'isola?
</p>

<p>
— Sì, tenta di appoggiare verso queste coste.
</p>

<p>
— Che siano pirati, signore? — chiese Enrico.
</p>

<p>
— Le giunche ordinariamente sono montate da marinai
chinesi. Se fossimo nel golfo del Tonchino, si potrebbero
avere dei dubbi, ma le giunche che navigano in questi mari
esercitano un onesto traffico.
</p>

<p>
— Che l'uragano ci mandi altri compagni? Sulla nostra
isola non vi sono porti che possano servire di rifugio.
</p>

<p>
— Forse quella nave spererà di trovarne. Se quei marinai
troveranno modo di sbarcare, non avranno da lagnarsi di
noi. Badiamo alla nostra scialuppa intanto: il mare ingrossa
e minaccia di farci passare un brutto quarto d'ora.&nbsp;—
</p>

<p>
Non distavano allora che due miglia dall'isola, ma le onde,
trovandosi strette fra la costa che era assai dirupata e la
<span class="pagenum" id="Page_234">[234]</span>
linea dei frangenti, ritornavano al largo tumultuosamente,
provocando delle contro-ondate pericolosissime.
</p>

<p>
Il signor Albani si era alzato in piedi per meglio vedere
dove si nascondevano gli scoglietti, segnalati isolatamente
da uno spumeggiare incessante e da colonne d'acqua rimbalzanti.
</p>

<p>
La scialuppa, affogata sotto gli assalti di quelle masse liquide,
pareva che ad ogni istante dovesse scomparire, ma
si rialzava sempre.
</p>

<p>
A mezzodì girò un'alta scogliera che si estendeva dinanzi
alla costa e si cacciò in una specie di canale formato da
rupi tagliate a picco, in una specie di <i>fiord</i> profondo, che
era riparato dal vento e dalle onde.
</p>

<p>
— Finalmente! — esclamò Enrico.
</p>

<p>
Ammainarono la vela e legarono la scialuppa ad un enorme
macigno mentre cadeva una pioggia diluviale.
</p>

<p>
— Cerchiamo un ricovero, — disse Albani, salendo la costa. — Non
possiamo, con questo tempaccio e così stanchi,
recarci fino alla capanna.
</p>

<p>
— Ma i nostri magazzini non devono essere lontani, — disse
Enrico.
</p>

<p>
— Due miglia, — rispose Piccolo Tonno.
</p>

<p>
— Sotto questo diluvio sono troppe.
</p>

<p>
— Ci devono essere delle caverne, — disse Albani. — Tutte
queste rocce sono più o meno traforate.
</p>

<p>
— Cerchiamone una, signore. Io cado dal sonno e non mi
reggo più, — disse Marino.
</p>

<p>
Stavano per volgere le spalle al mare e cacciarsi fra le
alte rupi della costa, quando il maltese chiese:
</p>

<p>
— E la giunca?
</p>

<p>
— Si vede ancora? — chiese Albani, fermandosi.
</p>

<p>
Il maltese guardò verso l'est, ma più nulla si vedeva sull'orizzonte.
Certamente la pioggia impediva di scorgerla o
l'equipaggio aveva abbandonato l'idea di poggiare verso
l'isola e aveva ripresa la rotta verso il nord.
</p>

<p>
— È scomparsa, — disse Marino.
</p>

<p>
<span class="pagenum" id="Page_235">[235]</span>
</p>

<p>
— Meglio per loro, — rispose Enrico. — Si sarebbero fracassati
su queste scogliere. Andiamo: è un vero diluvio questo
e non abbiamo l'arca di quel bravo uomo che si chiamava
Noè.&nbsp;—
</p>

<div class="chapter">
<h2 id="cap33"><span class="smcap">Capitolo XXXIII</span>
<span class="smaller">Il naufragio della giunca</span></h2>
</div>

<p>
Pioveva a dirotto, con furia indicibile ed i lampi cominciavano
a solcare le tenebrose masse di vapori, quando trovarono
una cavità che poteva servire a loro di ricovero.
</p>

<p>
Era una specie di grotta aperta alla base d'un'alta rupe,
larga qualche metro, ma assai profonda, a quanto sembrava.
Senza curarsi di visitarla per accertarsi se era sgombra od
occupata da qualche pericoloso abitante della vicina foresta,
vi si cacciarono dentro per mettersi al riparo da quel diluvio
che precipitava dalle sconvolte nubi.
</p>

<p>
Rosicchiati alcuni biscotti di sagù, e vuotato un recipiente
di toddy che il mozzo aveva imbarcati nella scialuppa prima
di lasciare l'isola, si accovacciarono in un angolo, l'uno stretto
contro l'altro, cercando di dormire, non avendo chiuso gli
occhi durante tutta la notte. Erano più che sicuri, che nessun
animale feroce avrebbe lasciato il suo covo per mettersi
in cerca di preda.
</p>

<p>
L'uragano scoppiava allora con un assordante fragore di
tuoni, segnando forse la fine della cattiva stagione.
</p>

<p>
La pioggia cadeva a torrenti, a colonne, come se fra le
nubi si fosse spezzato il fondo d'un serbatoio immenso.
</p>

<p>
Il ventaccio ululava e sibilava entro le tenebrose selve
torcendo i rami ed i tronchi e strappando le grandi canne
dei bambù, ed il mare si rompeva con fracasso indescrivibile
contro le scogliere, muggendo su tutti i toni.
</p>

<p>
Di quando in quando dei lampi abbaglianti solcavano le
<span class="pagenum" id="Page_236">[236]</span>
nubi, mostrando lo spumeggiante oceano, seguiti da scrosci
così formidabili da far tremare l'isola intera.
</p>

<p>
I quattro Robinson, quantunque fossero molto stanchi, non
erano capaci di dormire con tutto quel fracasso. Di tratto
in tratto uscivano per dare uno sguardo alla loro scialuppa,
temendo che anche dentro il canale irrompessero le onde e
la sfracellassero contro la spiaggia.
</p>

<p>
Di frequente volgevano anche gli sguardi in direzione
dello scoglio solitario, credendo di veder apparire improvvisamente
la giunca scorta al mattino, ma quella nave non
si vedeva più.
</p>

<p>
Verso sera, continuando a imperversare l'uragano, si cacciarono
in fondo alla piccola caverna e accomodatisi alla
meglio, cercarono di gustare un po' di sonno. I tuoni erano
diventati più radi, ma il vento soffiava sempre con estrema
violenza, contorcendo gli alberi delle vicine foreste.
</p>

<p>
— Speriamo domani di ritornare alla nostra caverna, — disse
Enrico. — Mi pare che sia trascorso un secolo e rivedrò
con piacere Sciancatello.&nbsp;—
</p>

<p>
I suoi compagni non risposero. Russavano già come ghiri.
</p>

<p>
Il loro sonno però non fu lungo, poichè non erano trascorse
due ore, quando gli orecchi acuti del maltese furono
colpiti da una detonazione che pareva provenisse dalla parte
del mare. Non era lo scroscio d'un fulmine, nè lo sfasciarsi
d'una montagna d'acqua contro le scogliere, ma un cupo
rombo che rassomigliava allo sparo d'un piccolo pezzo d'artiglieria
o per lo meno d'una grossa spingarda.
</p>

<p>
Sorpreso ed un po' inquieto s'alzò, lanciando sul mare burrascoso
un lungo sguardo, ma non scorse che tenebre, fra le
quali appena si distinguevano le creste spumanti delle onde.
</p>

<p>
— Che mi sia ingannato o che abbia sognato? — mormorò.
</p>

<p>
Ascoltò alcuni minuti, ma non udendo ripetersi quella detonazione,
tornò a coricarsi. Stava per richiudere gli occhi,
quando udì un secondo sparo.
</p>

<p>
Non si era ingannato: un cannone od una grossa spingarda
aveva tuonato al largo.
</p>

<p>
<span class="pagenum" id="Page_237">[237]</span>
</p>

<p>
— Signor Albani! — esclamò, scuotendolo vigorosamente. — In
piedi, Enrico, su, Piccolo Tonno.&nbsp;—
</p>

<p>
Il veneziano ed i suoi compagni furono lesti ad alzarsi.
</p>

<p>
— Cosa succede? — chiese Albani.
</p>

<p>
— Si sparano delle cannonate sul mare, signore, — disse
il marinaio.
</p>

<p>
— Delle cannonate!...
</p>

<p>
— Udite!...&nbsp;—
</p>

<p>
Un terzo sparo era echeggiato al largo, ripercuotendosi
fra le rupi dell'isola.
</p>

<p>
— La giunca, forse? — si chiese Albani.
</p>

<p>
Abbandonarono precipitosamente la piccola grotta e si
slanciarono verso la spiaggia senza curarsi dell'acquazzone
che li inzuppava.
</p>

<p>
Essendo i lampi diventati radi, l'oscurità era così profonda
da non permettere di scorgere ciò che succedeva sul
mare. Però in mezzo ai fischi del vento ed ai muggiti delle
onde, si udivano al largo echeggiare delle grida umane.
</p>

<p>
— Qualche nave minaccia di naufragare, — disse Albani. — L'uragano
deve spingerla verso quest'isola.
</p>

<p>
— Ma non si vede, — risposero i tre marinai.
</p>

<p>
— Bisogna accendere un fuoco, per far comprendere a quei
disgraziati che qui possono trovare dei soccorsi.
</p>

<p>
— Con questa pioggia!...
</p>

<p>
— Cercate di abbattere qualche pianta resinosa o gommifera.
Ho scorto alcuni giunta-wan presso la grotta e bruceranno
come paglie imbevute di resina. Avete qualche arme?
</p>

<p>
— Sì, — disse Piccolo Tonno. — Ho il mio coltello.
</p>

<p>
— Andate a tagliarli.&nbsp;—
</p>

<p>
In quell'istante sul tenebroso orizzonte si vide a balenare
una fiamma e poco dopo s'udì echeggiare un colpo di cannone.
</p>

<p>
— Presto! — gridò Albani. — È una nave!...&nbsp;—
</p>

<p>
I tre marinai si slanciarono verso la grotta, tagliarono
alcune bracciate di quelle grosse piante arrampicanti sature
di gomma e le trasportarono sulla spiaggia ammucchiandole
sotto la sporgenza d'una roccia.
</p>

<p>
<span class="pagenum" id="Page_238">[238]</span>
</p>

<p>
Il signor Albani aveva già accesi alcuni fiocchi di cotone
ed un pezzo di candela datagli dal mozzo. In pochi istanti
i <i>giunta-wan</i> presero fuoco quantunque fossero bagnati ed
una grande fiammata s'alzò, illuminando le scogliere e le
onde che venivano ad infrangersi contro la costa.
</p>

<p>
In quel momento il cielo, come se fosse geloso di quella
luce, s'illuminò: un lampo immenso fendette le nubi come
una immane scimitarra, facendo scintillare il mare fino agli
estremi confini dell'orizzonte.
</p>

<p>
— La giunca! — avevano gridato i tre marinai.
</p>

<p>
Non si erano ingannati. Alla livida luce di quel lampo
avevano scorto, a circa un miglio dalla spiaggia, una di
quelle navi di forme pesanti e barocche, colla prua alta e
quasi quadra, che i chinesi chiamano giunche. Certamente
doveva essere quella segnalata al mattino.
</p>

<p>
Era stata veduta per pochi istanti, ma i tre marinai sapevano
ormai che quella nave si trovava in condizioni disperate,
poichè non avevano scorto alcun albero, nè alcuna
vela.
</p>

<p>
Senza dubbio l'alberatura era stata abbattuta dalla furia
dell'uragano e quella carcassa, impotente a dirigersi, veniva
trascinata, spinta, scaraventata verso le scogliere dell'isola.
</p>

<p>
Di quando in quando il cannone tuonava sul ponte della
povera nave e s'alzavano grida acute, grida disperate invocanti
soccorso.
</p>

<p>
— Enrico, — disse il veneziano, che non poteva tenersi
fermo. — Credi che si possa affrontare le onde colla nostra
scialuppa?...
</p>

<p>
— No, signore; sarebbe un'imprudenza che ci costerebbe
la vita senza poter recare alcun aiuto ai naufraghi.
</p>

<p>
— Ma noi non possiamo rimanere qui inoperosi, mentre
quei disgraziati corrono il pericolo di venire subissati.
</p>

<p>
— Le onde li spingono verso di noi, signore, — disse il
maltese. — Quando la giunca si sfascierà, saremo pronti a
soccorrere i naufraghi.
</p>

<p>
— Taci!... Ho udito uno scroscio!&nbsp;—
</p>

<p>
<span class="pagenum" id="Page_239">[239]</span>
</p>

<p>
Un urlo immenso s'alzò sul mare, seguito da un ultimo
sparo e da uno scroscio terribile.
</p>

<p>
— A terra! — gridò il signor Albani, agitando un tizzone
acceso e avvicinandosi alle scogliere.
</p>

<p>
Un altro lampo illuminò la notte.
</p>

<p>
La giunca ormai aveva investita la scogliera e si era rovesciata
sul tribordo, sventrandosi contro le punte aguzze
dei coralli. Al baleno di quel lampo i Robinson avevano
scorto parecchie persone correre disordinatamente sul ponte
inclinato della nave, in mezzo alle onde che montavano a
bordo schiumeggiando e muggendo.
</p>

<p>
Il signor Albani, i due marinai ed il mozzo, muniti di
tizzoni fiammeggianti erano balzati nella scialuppa la quale,
trovandosi entro quella specie di canale riparato dalle scogliere,
poteva prendere il largo senza correre il pericolo di
venire subissata.
</p>

<p>
Puntando i remi sui bassifondi, in pochi istanti attraversarono
il canale e si trovarono dietro alle rocce, ma proprio
in quel momento si udì uno schianto più formidabile di
prima e alla luce dei tizzoni i Robinson videro la povera
nave aprirsi a metà, quindi sfasciarsi da prua a poppa sotto
l'impeto irresistibile ed incalzante delle ondate.
</p>

<p>
— Fulmini! — esclamò Enrico, impallidendo.
</p>

<p>
— Sono stati inghiottiti! — urlarono il maltese ed il
mozzo.
</p>

<p>
— No, disse Albani. — Odo delle grida!&nbsp;—
</p>

<p>
Infatti fra i muggiti dei marosi si udivano a echeggiare
delle grida. Pareva che alcuni uomini fossero riusciti ad aggrapparsi
alla scogliera.
</p>

<p>
— Coraggio! — gridò il veneziano. — Veniamo in vostro
aiuto.&nbsp;—
</p>

<p>
S'aggrappò alle sporgenze della scogliera e si issò seguito
da Enrico, mentre il maltese e Piccolo Tonno tenevano ferma
la scialuppa.
</p>

<p>
Le onde balzavano sopra le rupi e le attraversavano scendendo
dall'opposta parte come cateratte furiose, ma i due
<span class="pagenum" id="Page_240">[240]</span>
Robinson continuavano a salire perlustrando i crepacci e
rimuovendo i rottami della nave.
</p>

<p>
Ad un tratto incespicarono contro degli ostacoli che stavano
ammucchiati entro un crepaccio.
</p>

<p>
— Terremoti! — urlò il marinaio, rimettendosi prontamente
in equilibrio.
</p>

<p>
Delle voci lamentevoli risposero a quella esclamazione.
</p>

<p>
— Vi sono dei naufraghi qui, — disse Albani.
</p>

<p>
Alcune forme umane s'alzarono dinanzi a lui, emettendo
dei gemiti.
</p>

<p>
— Coraggio, giovanotti, — disse il marinaio. — Vi è una
scialuppa pronta a trasportarvi. Su, mille fulmini!... Saldi
in gambe e attenti alle onde.
</p>

<p>
— Caballeros, — disse una voce.
</p>

<p>
— To'!... degli spagnuoli! — esclamò il veneziano. — Seguiteci!...
</p>

<p>
— Dei poveri tagali, signore, — disse la voce di prima.
</p>

<p>
— Tagali o spagnuoli seguiteci, ma badate alle onde. Vi
sono altri superstiti?...
</p>

<p>
— Mancano i chinesi.
</p>

<p>
— Enrico, incàricati dei chinesi se ne troverai ancora di
vivi. Io mi occupo di questi poveri naufraghi. Affrettatevi
o le onde vi porteranno via.&nbsp;—
</p>

<p>
Cinque persone si erano alzate e tenendosi per mano lo
avevano seguito, scendendo con precauzione la scogliera. Il
maltese e Piccolo Tonno li attendevano tenendo ancora accesi
due grossi rami di <i>giunta-wan</i>.
</p>

<p>
Il veneziano ed i naufraghi salirono nell'imbarcazione.
Solamente allora i Robinson s'accorsero che quei miseri
strappati alle onde non erano tutti uomini: vi erano tre ragazze,
un giovanotto ed un vecchio.
</p>

<p>
— Conducili alla sponda, — disse Albani al maltese. — Io
vado a visitare la scogliera.&nbsp;—
</p>

<p>
Spinse la scialuppa al largo e raggiunse il marinaio, il
quale frugava tutti i crepacci gridando a piena gola.
</p>

<p>
— Hai trovato nessun altro? — gli chiese.
</p>

<div class="figcenter"><a id="fill-240a"></a>
  <img src="images/ill-240a.jpg" alt="" />
<p class="caption">Quattro anni dopo, cioè nel 1845, quando la squadra inglese approdò
in quell'isola.... (Pag. <a href="#Page_250">250</a>).</p>
</div>

<p>
<span class="pagenum" id="Page_241">[241]</span>
</p>

<p>
— Pare che le onde abbiano portato via i chinesi, — rispose
il marinaio. — Non odo alcuna voce.
</p>

<p>
— E la giunca?...
</p>

<p>
— Il mare ha spazzato via tutti i rottami.&nbsp;—
</p>

<p>
Percorsero tutta la scogliera tenendosi strettamente per
mano per meglio resistere alla furia dei marosi, visitarono
tutti i crepacci, tutte le spaccature, ma non trovarono alcun
altro naufrago.
</p>

<p>
— Il mare li ha inghiottiti, — disse il marinaio. — È
inutile prolungare le nostre ricerche con questi colpi d'acqua
che minacciano di trascinarci via.
</p>

<p>
— Disgraziati! — mormorò Albani. — Orsù, ritorniamo.&nbsp;—
</p>

<p>
Il maltese ed il mozzo, sbarcati i naufraghi presso la caverna,
avevano riattraversato il canale e li aspettavano sotto
la scogliera. S'affrettarono a raggiungerli e si fecero condurre
sulla spiaggia.
</p>

<p>
— Pensiamo ai naufraghi, ora, — disse il veneziano. — Tu,
Marino, va a tagliare una nuova bracciata di giunta-wan
per asciugarci un po'.&nbsp;—
</p>

<div class="chapter">
<h2 id="cap34"><span class="smcap">Capitolo XXXIV</span>
<span class="smaller">I tagali</span></h2>
</div>

<p>
I naufraghi si erano rannicchiati dinanzi ai tizzoni, gli
uni stretti addosso agli altri, per asciugarsi le vesti grondanti
d'acqua.
</p>

<p>
Come si disse erano cinque: tre ragazze, un giovanotto
ed un vecchio.
</p>

<p>
Erano tutti tagali, abitanti che popolano l'Arcipelago delle
isole Filippine. Questa razza è una delle più belle, delle più
intraprendenti, delle più industriose e delle più gagliarde
dei mari della China.
</p>

<p>
La loro carnagione non è olivastra come quella dei Malesi
<span class="pagenum" id="Page_242">[242]</span>
nè bruna come quella dei Bughisi, ma bensì rossastra.
Le loro gote sono prominenti, ma il contorno del viso è più
romboidale che quadrato, il loro naso un po' prominente, i
loro occhi lievemente obliqui ma non stonano, anzi hanno
una certa grazia.
</p>

<p>
Le tre fanciulle, che potevano avere dai quindici ai vent'anni,
erano graziosissime, con certi occhietti vivaci e neri,
la carnagione leggiermente ramigna, le labbra d'un bel rosso
incarnato e con denti più bianchi dell'avorio.
</p>

<p>
Indossavano delle sottanine a pieghe, a colori vivaci e
una camicia ricamata, mentre i loro piedi sparivano entro
scarpine di velluto a fregi d'oro. Al collo portavano collane
di perle e agli orecchi grandi pendenti di provenienza spagnuola.
</p>

<p>
Il giovanotto non aveva più di venticinque anni, ed il
vecchio doveva toccare già la sessantina. Erano entrambi
di alta statura, snelli, ma il primo aveva i tratti del volto
un po' diversi da quelli dei tagali e anche la carnagione che
era più terrea, quasi grigiastra. Erano però entrambi vestiti
di tela, ma colla camicia svolazzante fuori dai calzoni,
secondo l'uso del loro paese.
</p>

<p>
Il vecchio, vedendo avvicinarsi il signor Albani, s'alzò,
dicendogli:
</p>

<p>
— Grazie, señor, del vostro aiuto. Senza di voi, noi saremmo
stati trascinati via dalle onde.
</p>

<p>
— Altre persone avrebbero fatto altrettanto, — rispose
Albani, modestamente. — Ehi, Piccolo Tonno, abbiamo ancora
un po' di <i>tuwah</i>?... Un sorso farà bene a questa povera
gente.
</p>

<p>
— Sì, signore, — rispose il ragazzo.
</p>

<p>
Ritornò nella scialuppa e poco dopo saliva portando un
recipiente di bambù pieno di quella forte bevanda ed una
provvista di biscotti.
</p>

<p>
Le ragazze ed i due uomini, dopo nuovi ringraziamenti
bevettero alcuni sorsi e mangiarono alcuni biscotti.
</p>

<p>
Il vecchio intanto narrava la sua istoria. Le ragazze erano
<span class="pagenum" id="Page_243">[243]</span>
sue figlie, il giovanotto era il fidanzato della più giovane
e si erano imbarcati su di una giunca chinese in rotta per
le Molucche, onde visitare una possessione che il futuro genero
possedeva a Ternate, essendo molucchese.
</p>

<p>
Presso le Sanghier un violento uragano aveva assalita la
giunca la quale era stata respinta verso l'ovest, malgrado gli
sforzi disperati dell'equipaggio composto di quindici uomini.
</p>

<p>
Appena avvenuto l'urto, malgrado i consigli del capitano
chinese, si erano gettati in acqua e le onde li avevano respinti
sopra la scogliera. Poco dopo, la nave, sventrata dalle
punte corallifere, scompariva con tutti coloro che la montavano.
</p>

<p>
— Abitavate a Manilla? — chiese Albani al vecchio.
</p>

<p>
— No, alle isole Calamine, — rispose il tagalo. — Ero
capo d'un villaggio.
</p>

<p>
— Avete udito dal capitano chinese, il nome di quest'isola?
</p>

<p>
— No, signore. Credo che il capitano ne ignorasse l'esistenza.
</p>

<p>
— Dunque voi non sapete quale terra sia questa.
</p>

<p>
— Suppongo che sia una delle Sulu, poichè dalle Sanghir
siamo stati trascinati sempre verso il nord-ovest.
</p>

<p>
— Lo credo anch'io, — disse il molucchese.
</p>

<p>
— Siete anche voi naufraghi? — chiese il vecchio.
</p>

<p>
— Sì, ma non inquietatevi per questo. Possediamo una casa,
degli animali, dei viveri e un campo e non soffrirete la fame.
</p>

<p>
— Non possedete alcuna nave per abbandonare quest'isola?
</p>

<p>
— Una sola scialuppa, quella che avete veduto, la quale
non può affrontare una lunga navigazione. Noi siamo come
prigionieri su quest'isola, ma non ci lamentiamo, poichè col
lavoro e colla perseveranza, ci siamo procurati tuttociò che
è necessario all'esistenza umana.
</p>

<p>
— Ma noi?... — chiese il vecchio.
</p>

<p>
— Se vorrete, farete parte della nostra famiglia, della famiglia
dei Robinson italiani, ma ad una condizione: che ci
dobbiate obbedienza e che al pari di noi, lavoriate pel benessere
di tutti.
</p>

<p>
<span class="pagenum" id="Page_244">[244]</span>
</p>

<p>
— Signore, — disse il vecchio capo, con voce commossa. — A
voi dobbiamo lo nostra esistenza, quindi disponete interamente
di me, delle mie figlie e del mio futuro genero: noi,
se lo vorrete, saremo vostri servi o come vostri schiavi.
</p>

<p>
— No, nè servi nè schiavi sulla terra dei Robinson italiani, — disse
il veneziano. — Voi sarete nostri compagni,
anzi fratelli, poichè come noi siete naufraghi e qui distinzioni
non voglio che esistano. È vero, Enrico?... È vero, Piccolo
Tonno e Marino?
</p>

<p>
— Sì, signore, siamo tutti eguali qui, — disse il genovese, — ma
tutti noi riconosceremo in voi il capo, il governatore
dell'isola.
</p>

<p>
— Ben detto! — esclamò il maltese.
</p>

<p>
— No, amici, — disse Albani.
</p>

<p>
— Sì, signore, — disse il marinaio. — Voi ci avete guidati,
voi ci avete salvati dalla fame e dalle tribolazioni, voi,
colla vostra sapienza e colla vostra abilità, ci avete data
un'esistenza felice, è quindi giusto che noi tutti vi riconosciamo
per nostro capo.
</p>

<p>
— Allora cercherò di mostrarmi degno della fiducia che
riponete in me. Siamo tutti vigorosi, siamo tutti pronti a
lavorare e cercheremo di trasformare quest'isola, pochi mesi
fa deserta e selvaggia, in una colonia fiorente, degna della
patria italiana.
</p>

<p>
— Viva il signor Albani! — urlarono il maltese, Enrico
e Piccolo Tonno. — Viva il nostro capitano!...&nbsp;—
</p>

<p>
Intanto cominciava a spuntare l'alba e l'uragano andava
calmandosi rapidamente. Il cielo si sgombrava, il vento, dopo
d'aver urlato su tutti i toni, aveva ceduto e le onde si spianavano.
</p>

<p>
I Robinson decisero di esplorare un'ultima volta la scogliera
per vedere se vi era qualche altro naufrago, o se potevano
raccogliere qualche avanzo del carico della giunca
che potesse tornare a loro utile, poi di partire per raggiungere
la capanna aerea, avendo ormai quasi esaurito le
provviste.
</p>

<p>
<span class="pagenum" id="Page_245">[245]</span>
</p>

<p>
Albani ed i due marinai attraversarono il braccio di mare
e si recarono sulla scogliera, ma la loro gita fu inutile, poichè
nulla rinvennero. Le onde avevano spazzato via i rottami
della nave, e nessun naufrago fu trovato.
</p>

<p>
Essendo in quel frattempo spuntato il sole ed essendosi il
mare calmato, deliberarono di partire senza perdere tempo.
</p>

<p>
Non potendo però la scialuppa portarli tutti in causa della
sua eccessiva immersione, il maltese, che aveva ormai una
certa conoscenza dell'isola, fu incaricato di guidare i naufraghi
verso le coste settentrionali, mentre Albani, Enrico
e Piccolo Tonno s'incaricavano di ricondurre l'imbarcazione.
</p>

<p>
Questi diedero la cerbottana del mozzo, onde potessero difendersi
in caso d'un attacco da parte delle tigri, poi spiegarono
la vela prendendo rapidamente il largo.
</p>

<p>
Poco dopo anche il maltese ed i naufraghi della giunca
si mettevano in cammino, seguendo la costa.
</p>

<p>
La Roma, spinta da un vento assai fresco che le permetteva
di raggiungere una velocità di cinque nodi, si tenne
a due miglia dalle spiagge per evitare le profonde insenature
che l'isola descriveva e per evitare le scogliere che si
stendevano in tutte le direzioni.
</p>

<p>
Se quella velocità non scemava, ai loro calcoli, potevano
giungere nella piccola baia della costa settentrionale poco
dopo il mezzodì.
</p>

<p>
— Come sono contento di rivedere la nostra capanna, — disse
Enrico, che manovrava la vela in modo da farle
raccogliere più vento che poteva. — Sarà inquieto quel bravo
Sciancatello, non avendoci veduti a ritornare.
</p>

<p>
— Se non glielo avessi impedito, mi avrebbe seguito, — disse
il mozzo.
</p>

<p>
— Quale sorpresa pei tagali, quando vedranno i nostri animali,
la nostra bella casa, il nostro campo ed i nostri magazzini.
Sono brave persone, i tagali, signor Albani?
</p>

<p>
— Sono i più industriosi ed i più robusti di tutte le razze
dell'isole della Sonda. Sono compagni preziosi che ci saranno
di molto giovamento.
</p>

<p>
<span class="pagenum" id="Page_246">[246]</span>
</p>

<p>
— Bisognerà costruire delle altre capanne, signore.
</p>

<p>
— Si costruiranno.
</p>

<p>
— E raddoppiare, anzi triplicare le nostre provviste.
</p>

<p>
— Le triplicheremo e dissoderemo un bel tratto di terreno.
</p>

<p>
— Signore, — disse il marinaio, esitando. — Non vi sembrano
belle le figlie del capo?...
</p>

<p>
— Sono graziose davvero, Enrico.
</p>

<p>
— Mi frulla in capo un'idea.
</p>

<p>
— E quale?...
</p>

<p>
— Terremoto!... — esclamò il genovese, che da qualche
istante si grattava furiosamente il capo.
</p>

<p>
— Di' su, amico.
</p>

<p>
— Sapete, signor Albani, che non mi rincrescerebbe....
che....
</p>

<p>
— Parla, — disse il veneziano, che lo guardava sorridendo.
</p>

<p>
— Ormai ci sono.... orsù.... meglio che ve lo dica.... lampi
e fulmini!... Se il capo mi dasse una figlia per sposa?...
</p>

<p>
— Ah!... furfante!... Tu pensi già a piantare famiglia!...
</p>

<p>
— C'è la maggiore che mi piace, signor Albani. Terremoto!...
È una bella ragazza e mi sembra che deve essere
anche molto buona.
</p>

<p>
— Si domanda.
</p>

<p>
— Ma il capo?...
</p>

<p>
— Credo che si terrà molto onorato d'imparentarsi con
un uomo di razza bianca.
</p>

<p>
— Fulmini!... Che bella colonia!... E so che a Marino
piaceva l'altra, sapete?... Il volpone la guardava con certi
occhi da triglia!...
</p>

<p>
— Buono! — esclamò il veneziano, ridendo. — Ecco una
colonia che non perirebbe più mai. Ne parlerò al capo.
</p>

<p>
— Voi?...
</p>

<p>
— E perchè no?... Fra un mese celebreremo tre matrimoni:
il tuo, quello di Marino e quello del molucchese.
</p>

<p>
— Signore!... — esclamò in quell'istante il mozzo, che
stava ritto a prora.
</p>

<p>
— Cos'hai?...
</p>

<p>
<span class="pagenum" id="Page_247">[247]</span>
</p>

<p>
— La capanna!... Eccola lassù che sporge dietro quel
gruppo d'alberi!... Urràh!...&nbsp;—
</p>

<p>
Il veneziano guardò verso la costa la quale piegava bruscamente
verso l'ovest. Dietro ad un macchione di piccoli
durion, si vedeva sorgere il tetto della capanna aerea.
</p>

<p>
Una viva emozione si dipinse sul viso di Enrico e del veneziano.
</p>

<p>
— Urràh!... urràh! — urlò il marinaio, con quanta voce
aveva in gola.
</p>

<p>
Poco dopo videro Sciancatello correre sulla cima delle rocce
seguito dalle due scimmie. L'affezionato orang-outan spiccava
salti di gioia e dondolava comicamente la testa e le
braccia.
</p>

<p>
La Roma, oltrepassata una scogliera, entrava nella piccola
cala attigua ai vivai. I tre Robinson l'arenarono, tirandola
in secco sulla sabbia.
</p>

<p>
Enrico, che era in preda ad una viva emozione, si prese
Sciancatello fra le braccia e per poco non depose due baci
su quelle gote pelose.
</p>

<p>
— Andiamo a vedere se l'uragano ha causato dei guasti, — disse
Albani. — Sono inquieto pei nostri animali.&nbsp;—
</p>

<p>
Il ventaccio, malgrado la sua violenza, non aveva atterrate
nè le tettoie, nè le cinte. Nemmeno la casa aerea, quantunque
fosse così esposta, aveva sofferto.
</p>

<p>
— Affrettiamoci a preparare il pranzo pei nostri nuovi
amici, — disse Albani. — Fra un paio d'ore saranno qui.
</p>

<p>
— Corro al vivaio a prendere una testuggine e dei pesci, — disse
Enrico.
</p>

<p>
— Ed io vado a spillare del toddy e del vino bianco, — disse
Piccolo Tonno.
</p>

<p>
— Io invece andrò a torcere il collo a un paio di tucani, — concluse
Albani. — Prepareremo ai nostri compagni
un vero pranzo e mostreremo a loro come delle persone
laboriose possono trovare mille risorse anche su quest'isola
deserta.&nbsp;—
</p>

<div class="chapter">
<p>
<span class="pagenum" id="Page_248">[248]</span>
</p>

<h2 id="cap35"><span class="smcap">Capitolo XXXV</span>
<span class="smaller">La famiglia dei Robinson</span></h2>
</div>

<p>
Quattro ore dopo il maltese ed i naufraghi della giunca,
che avevano marciato con grande rapidità, giungevano nella
possessione dei Robinson italiani, dove gli aspettavano un
pranzo poco meno che luculliano.
</p>

<p>
Rinunciamo a descrivere il loro stupore, la loro meraviglia,
nel trovare su quell'estrema punta di quell'isola deserta
e selvaggia una tavola così riccamente imbandita, una
casa così comoda, quel campo coltivato con cura estrema,
quel recinto già popolato di parecchi animali e di numerosi
volatili, e quei magazzini riboccanti di viveri.
</p>

<p>
E rinunciamo pure a descrivere le congratulazioni fatte
a quegli operosi Robinson che approdati con quasi nulla,
mercè la loro attività, la loro costanza, avevano saputo procurarsi
più di quanto sarebbe stato necessario alla loro esistenza.
Potevano ben dire che quella microscopica colonia,
nel suo piccolo, era in caso di gareggiare colle secolari e
più fiorenti colonie delle isole dell'arcipelago della Sonda.
</p>

<p>
Il maltese sopratutto era il più stupito, memore delle miserie
e dei lunghi digiuni sofferti sulle coste meridionali di
quella istessa isola, che a lui ed al suo compagno era sembrata
inabitabile.
</p>

<p>
L'indomani la piccola colonia, sotto la direzione del valente
ed infaticabile veneziano, si metteva animosamente al
lavoro. I tagali, il molucchese ed il maltese non chiedevano
altro che di essere utili ai Robinson italiani per non essere,
in alcun modo, di peso.
</p>

<p>
In quindici giorni altre tre belle capanne sorsero su quella
sponda, formando un villaggio piccolo sì ma graziosissimo,
poi sorsero nuovi recinti, altre uccelliere, altri vivai.
</p>

<p>
Un mese dopo il campicello aveva una estensione dieci
<span class="pagenum" id="Page_249">[249]</span>
volte maggiore. Avevano abbruciata una parte della foresta,
una parte della piantagione di bambù e dissodato la terra,
cingendola poi con una grande palizzata per difenderla dalle
escursioni degli animali selvaggi.
</p>

<p>
Banani, durion, mangostani, noci di cocco, sagu, palme
d'ogni sorta e arenghe saccarifere erano state piantate. Per
di più i tagali avevano triplicata la produzione delle patate
dolci avendone trovate altre sui fianchi della montagna, e
avevano seminate altre piante utilissime pure trovate nei
boschi: ignami, che sono grossi come tuberi che raggiungono
un peso di quaranta libbre, somiglianti alle nostre patate;
dei piccoli poponi colla polpa candidissima, ma molto
succolenti, e uva marina che ha il sapore dell'acetosella.
</p>

<p>
Dalla foresta poi avevano ricavato grandi quantità di farina
di sagu che poi avevano convertito in biscotti ed in gallette,
riempiendo i nuovi magazzini appositamente costruiti
e assicurandosi gli alimenti per lungo tempo.
</p>

<p>
Anche le altre piante non erano state dimenticate, sopratutto
quelle preziose <i>arenghe saccarifere</i>, dai cui succhi avevano
estratto zuccheri, sciroppi, liquori, nè le noci di cocco
dalle quali avevano ricavato una provvista considerevole di
vino bianco, gustoso, che si conservava benissimo in una
profonda cantina, scavata sotto una rupe, in prossimità della
costa.
</p>

<p>
Un giorno, il signor Albani, vedendo che le loro vesti, in
causa di quelle continue escursioni nelle foreste se ne andavano
pezzo a pezzo, ebbe l'idea di trarre anche della tela
da quei preziosi alberi.
</p>

<p>
Furono ancora quelle miracolose <i>arenghe saccharifere</i>, che
gli procurarono la materia prima, ossia una specie di cotone
di cui i popoli della Sonda si servono per adoperarlo come esca.
</p>

<p>
Ne fece raccogliere una quantità considerevole, lo mescolò
colle fibre più sottili degli alberi di cocco e lo fece filare
dalle tre tagale.
</p>

<p>
Avuto il filo, aiutato dai marinai, dopo lunghe e pazienti
prove potè costruire una specie di telaio ottenendo della
<span class="pagenum" id="Page_250">[250]</span>
tela grossa e ruvida bensì, ma discreta e sopratutto robustissima.
</p>

<p>
La prima pezza fu regalata alla fidanzata del bravo genovese,
la seconda a quella di Marino e la terza a quella
del molucchese. Ormai la dote c'era e non mancava che il
matrimonio.
</p>

<p>
Due mesi dopo, ultimati quei diversi ed importanti lavori,
i due marinai ed il molucchese, con grande gioia del vecchio
capo, impalmavano le tre brave ragazze secondo il rito
tagalo, rito molto spiccio e molto semplice, che richiede una
tazza e un po' di liquore di <i>toddy</i> che gli sposi devono bere
in compagnia.
</p>

<p>
Le tre coppie felici andarono ad abitare in tre belle capanne
costruite appositamente dietro alla casa aerea, all'ombra
d'un macchione di splendidi <i>durion</i>.
</p>

<p>
L'esistenza della colonia era ormai assicurata....
</p>

<p class="dots">················</p>

<p>
Quattro anni dopo, cioè nel 1845, quando la squadra inglese
dell'estremo Oriente, comandata dal contrammiraglio
Campbel approdò in quell'isola dopo una visita fatta al sultano
delle Solù, trovò la colonia più fiorente che mai e già
cresciuta di numero.
</p>

<p>
Gran parte dell'isola era stata dissodata ed i coloni nuotavano
nell'abbondanza. Vasti magazzini si ergevano sulle
coste settentrionali, i campi erano ricchi di tutte le produzioni
più importanti dell'arcipelago della Sonda, i recinti
pullulavano di scimmie, di babirussa, di orsi neri e di tapiri
già addomesticati.
</p>

<p>
Fu solamente in quell'occasione che i coloni, aumentati
di quattro ragazzini e di tre ragazzine, appresero che la loro
isola era la più meridionale dell'arcipelago delle Solù e che
distava sole ottanta miglia da Tawi-Tawi.
</p>

<p>
Quei coloni erano così felici, che rifiutarono di abbandonare
la loro terra. Si limitarono ad accettare parecchi oggetti
indispensabili, sopratutto armi da fuoco e munizioni
<span class="pagenum" id="Page_251">[251]</span>
per sterminare le ultime tigri che ancora infestavano le boscaglie
della montagna, degli attrezzi rurali e delle sementi
contro scambio di viveri freschi.
</p>

<p>
Accettarono anche una baleniera, offerta a loro dal contrammiraglio,
perchè potessero mettersi in relazione con
Tawi-Tawi.
</p>

<p>
Oggi quest'isola, colonizzata dai naufraghi della <i>Liguria</i>
si chiama Samary, tale essendo il suo nome prima dell'approdo
dei Robinson italiani. È una delle più prosperose dell'arcipelago,
ed è abitata da una razza di meticci discendenti
dai marinai italiani, dal molucchese e dalle tre figlie del capo
delle Calamine.
</p>

<div class="somm">

<h2><a id="indice" href="#indfront">
INDICE</a></h2>

<table class="indice" summary="">
 <tr>
  <td class="center">Cap.</td> <td class="cap">I.</td> <td>Un dramma in mare</td> <td class="pag"><a href="#cap1">Pag. 1</a></td>
 </tr>
 <tr>
  <td class="center">»</td> <td class="cap">II.</td> <td>Sull'albero maestro</td> <td class="pag"><a href="#cap2">8</a></td>
 </tr>
 <tr>
  <td class="center">»</td> <td class="cap">III.</td> <td>L'assalto del Pesce-cane</td> <td class="pag"><a href="#cap3">15</a></td>
 </tr>
 <tr>
  <td class="center">»</td> <td class="cap">IV.</td> <td>Terra!... Terra!...</td> <td class="pag"><a href="#cap4">22</a></td>
 </tr>
 <tr>
  <td class="center">»</td> <td class="cap">V.</td> <td>I mostri dell'Oceano</td> <td class="pag"><a href="#cap5">29</a></td>
 </tr>
 <tr>
  <td class="center">»</td> <td class="cap">VI.</td> <td>I Robinson italiani</td> <td class="pag"><a href="#cap6">36</a></td>
 </tr>
 <tr>
  <td class="center">»</td> <td class="cap">VII.</td> <td>La Tigre</td> <td class="pag"><a href="#cap7">43</a></td>
 </tr>
 <tr>
  <td class="center">»</td> <td class="cap">VIII.</td> <td>La capanna aerea</td> <td class="pag"><a href="#cap8">50</a></td>
 </tr>
 <tr>
  <td class="center">»</td> <td class="cap">IX.</td> <td>Gli alberi del veleno</td> <td class="pag"><a href="#cap9">57</a></td>
 </tr>
 <tr>
  <td class="center">»</td> <td class="cap">X.</td> <td>Il pane dei Robinson</td> <td class="pag"><a href="#cap10">64</a></td>
 </tr>
 <tr>
  <td class="center">»</td> <td class="cap">XI.</td> <td>Mias pappan e Boa constrictor</td> <td class="pag"><a href="#cap11">70</a></td>
 </tr>
 <tr>
  <td class="center">»</td> <td class="cap">XII.</td> <td>Le scimmie alla pesca dei granchi</td> <td class="pag"><a href="#cap12">77</a></td>
 </tr>
 <tr>
  <td class="center">»</td> <td class="cap">XIII.</td> <td>Attraverso i boschi</td> <td class="pag"><a href="#cap13">84</a></td>
 </tr>
 <tr>
  <td class="center">»</td> <td class="cap">XIV.</td> <td>Miele e patate dolci</td> <td class="pag"><a href="#cap14">91</a></td>
 </tr>
 <tr>
  <td class="center">»</td> <td class="cap">XV.</td> <td>Un terribile quarto d'ora</td> <td class="pag"><a href="#cap15">98</a></td>
 </tr>
 <tr>
  <td class="center">»</td> <td class="cap">XVI.</td> <td>Una luce misteriosa</td> <td class="pag"><a href="#cap16">104</a></td>
 </tr>
 <tr>
  <td class="center">»</td> <td class="cap">XVII.</td> <td>Le tracce d'un'antica colonia</td> <td class="pag"><a href="#cap17">111</a></td>
 </tr>
 <tr>
  <td class="center">»</td> <td class="cap">XVIII.</td> <td>Il serpente dagli occhiali</td> <td class="pag"><a href="#cap18">118</a></td>
 </tr>
 <tr>
  <td class="center">»</td> <td class="cap">XIX.</td> <td>I babirussa</td> <td class="pag"><a href="#cap19">125</a></td>
 </tr>
 <tr>
  <td class="center">»</td> <td class="cap">XX.</td> <td>Nuove scoperte</td> <td class="pag"><a href="#cap20">130</a></td>
 </tr>
 <tr>
  <td class="center">»</td> <td class="cap">XXI.</td> <td>Una capsula in mezzo alla foresta</td> <td class="pag"><a href="#cap21">137</a></td>
 </tr>
 <tr>
  <td class="center">»</td> <td class="cap">XXII.</td> <td>Il «tia-kau-ting»</td> <td class="pag"><a href="#cap22">143</a></td>
 </tr>
 <tr>
  <td class="center">»</td> <td class="cap">XXIII.</td> <td>Le devastazioni dei pirati</td> <td class="pag"><a href="#cap23">152</a></td>
 </tr>
 <tr>
  <td class="center">»</td> <td class="cap">XXIV.</td> <td>Assediati nella caverna</td> <td class="pag"><a href="#cap24">159</a></td>
 </tr>
 <tr>
  <td class="center">»</td> <td class="cap">XXV.</td> <td>L'uragano</td> <td class="pag"><a href="#cap25">166</a></td>
 </tr>
 <tr>
  <td class="center">»</td> <td class="cap">XXVI.</td> <td>Il varo della «Roma»</td> <td class="pag"><a href="#cap26">172</a></td>
 </tr>
 <tr>
  <td class="center">»</td> <td class="cap">XXVII.</td> <td>Gl'incendiarii della «Liguria»</td> <td class="pag"><a href="#cap27">186</a></td>
 </tr>
 <tr>
  <td class="center">»</td> <td class="cap">XXVIII.</td> <td>Una triste scoperta</td> <td class="pag"><a href="#cap28">192</a></td>
 </tr>
 <tr>
  <td class="center">»</td> <td class="cap">XXIX.</td> <td>Il maltese</td> <td class="pag"><a href="#cap29">199</a></td>
 </tr>
 <tr>
  <td class="center">»</td> <td class="cap">XXX.</td> <td>I naufraghi</td> <td class="pag"><a href="#cap30">208</a></td>
 </tr>
 <tr>
  <td class="center">»</td> <td class="cap">XXXI.</td> <td>Sullo scoglio</td> <td class="pag"><a href="#cap31">216</a></td>
 </tr>
 <tr>
  <td class="center">»</td> <td class="cap">XXXII.</td> <td>I segnali fra l'isola e lo scoglio</td> <td class="pag"><a href="#cap32">227</a></td>
 </tr>
 <tr>
  <td class="center">»</td> <td class="cap">XXXIII.</td> <td>Il naufragio della giunca</td> <td class="pag"><a href="#cap33">235</a></td>
 </tr>
 <tr>
  <td class="center">»</td> <td class="cap">XXXIV.</td> <td>I tagali</td> <td class="pag"><a href="#cap34">241</a></td>
 </tr>
 <tr>
  <td class="center">»</td> <td class="cap">XXXV.</td> <td>La famiglia dei Robinson</td> <td class="pag"><a href="#cap35">248</a></td>
 </tr>
</table>
<hr />

</div>

<div class="footnotes">

<h2>
NOTE:
</h2>

<div class="footnote" id="note1">
<p><span class="label"><a href="#tag1">1</a>.&nbsp;&nbsp;</span>Zuppa genovese.</p>
</div>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>

<p class="covernote">
Copertina creata dal trascrittore e posta nel pubblico dominio.
</p>
</div>








<pre>





End of the Project Gutenberg EBook of I Robinson italiani, by Emilio Salgari

*** END OF THIS PROJECT GUTENBERG EBOOK I ROBINSON ITALIANI ***

***** This file should be named 61209-h.htm or 61209-h.zip *****
This and all associated files of various formats will be found in:
        http://www.gutenberg.org/6/1/2/0/61209/

Produced by Barbara Magni and the Online Distributed
Proofreading Team at http://www.pgdp.net (This file was
produced from images made available by the HathiTrust
Digital Library)

Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org



Section 3. Information about the Project Gutenberg Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.



</pre>

</body>
</html>
